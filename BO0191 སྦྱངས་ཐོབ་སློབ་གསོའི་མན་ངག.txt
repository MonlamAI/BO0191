སྦྱངས་ཐོབ་སློབ་གསོའི་མན་ངག
[འཇར་མན]ཁའར་ཝེ་ཐིས་མཛད་པ། 

ལེའུ་དང་པོ།
དཀོན་མཆོག་མགོན་གྱིས་བུ་ལ་ཐུགས་རྗེས་གཟིགས།
དཀོན་མཆོག་གི་བྱིན་རླབས་ལས་བྱིས་པ་མི་ཡུལ་དུ་སྐྱེས་བྱུང་། ལར་གཉོམ་ལག་
མ་རྒྱས་པའི་བྱིས་པ་དག་གི་མཐོང་སྣང་དུ་འཇིག་རྟེན་འདི་ནི་ཆ་མེད་རྒྱུས་མེད་བློ་ངོར་མི་
ཤོང་བ་ཞིག་ཡིན་ངེས་ཕྱིར། ཕྲུ་གུའི་ཕ་མར་གྱུར་པ་རྣམས་ལ་ནི་སོ་སོའི་བྱིས་པའི་ལམ་གྱི་
བར་ཆད་སེལ། དཀའ་ཐུབ་སྙིང་རུས་བསྐྱེད། མི་ཚེ་ཉེ་བར་སྤྱོད་མཛད་ཀྱི་འགན་འཁྲི་ཡོད་
པ་སྨོས་མ་དགོས། འདི་དག་དོན་འབྲས་སྨིན་ཕྱིར། ཕ་མ་རྣམས་ཀྱིས་བྱིས་པ་མངལ་མ་སྐྱེས་
པའི་དུས་ཉིད་ནས་བཟུང་ཁོ་ཚོའི་ལུས་སེམས་བདེ་ཐང་ཡོང་བའི་ལས་བྱེད་དགོས་པ་ཡིན།
འོན་ཏེ། ཕ་མ་ཕལ་མོ་ཆེས་སོ་སོའི་བྱིས་པ་ལོ་གཉིས་ནས་གསུམ་ཁར་སོན་ཚར་དུས་མ་
གཏོགས་ཚུལ་འདི་མཁྱེན་གྱི་མེད། དེས་ནི་འུ་ཚོ་རང་ལྡོག་ཏུ་ཕ་མའི་འདུ་ཤེས་རྙེད་ཡོད་མིན་
དང་། དཀོན་མཆོག་གིས་གཏད་གནང་མཛད་པའི་ལས་ཁུར་ཐེག་མིན་ལ་རག་ལས་འདུག
མཛངས་མའི་ཆུང་མ་དང་འཕྲད་པ།
དཀོན་མཆོག་གི་བྱིན་རླབས་ལས་བྱིས་པ་མི་ཡུལ་དུ་སྐྱེས་བྱུང་། ལར་གཉོམ་ལག་
མ་རྒྱས་པའི་བྱིས་པ་དག་གི་མཐོང་སྣང་དུ་འཇིག་རྟེན་འདི་ནི་ཆ་མེད་རྒྱུས་མེད་བློ་ངོར་
མི་ཤོང་བ་ཞིག་ཡིན་ངེས་ཕྱིར། ཕྲུ་གུའི་ཕ་མར་གྱུར་པ་རྣམས་ལ་ནི་སོ་སོའི་བྱིས་པའི་
ལམ་གྱི་བར་ཆད་སེལ། དཀའ་ཐུབ་སྙིང་རུས་བསྐྱེད། མི་ཚེ་ཉེ་བར་སྤྱོད་མཛད་ཀྱི་འགན་
འཁྲི་ཡོད་པ་སྨོས་མ་དགོས། འདི་དག་དོན་འབྲས་སྨིན་ཕྱིར། ཕ་མ་རྣམས་ཀྱིས་བྱིས་པ་
མངལ་མ་སྐྱེས་པའི་དུས་ཉིད་ནས་བཟུང་ཁོ་ཚོའི་ལུས་སེམས་བདེ་ཐང་ཡོང་བའི་ལས་
བྱེད་དགོས་པ་ཡིན། འོན་ཏེ། ཕ་མ་ཕལ་མོ་ཆེས་སོ་སོའི་བྱིས་པ་ལོ་གཉིས་ནས་གསུམ་
ཁར་སོན་ཚར་དུས་མ་གཏོགས་ཚུལ་འདི་མཁྱེན་གྱི་མེད། དེས་ནི་འུ་ཚོ་རང་ལྡོག་ཏུ་ཕ་
མའི་འདུ་ཤེས་རྙེད་ཡོད་མིན་དང་། དཀོན་མཆོག་གིས་གཏད་གནང་མཛད་པའི་ལས་
ཁུར་ཐེག་མིན་ལ་རག་ལས་འདུག
དམངས་ཁྲོད་དུ། ”རྟ་དང་ཁྱི་ནི་ཉེ་རྒྱུད་བསྡེབས་པ་བཟང”ཞེས་གྲགས་ཀྱང་། ཉེ་
བོ་གཉེན་དུ་སྡེབ་པ་དེ་མིའི་རིགས་ལ་ནི་འགྲིག་པོ་འཚམས་པོ་མེད་པ་འདི་ལྟར། མགར་
བ་ཧང་སང་ནི་ངེད་ཀྱི་ཁྱིམ་མཚེས་སྡེ་བའི་སྡེ་མི་ཡིན། ཁོ་དང་མ་སྤུན་གཅེན་མོ་བཤོས་
པ་ལས་ནལ་ཕྲུག༡༠སྐྱེས་ཀྱང་། དེ་ལས༣ནི་གཞོན་འདས་སུ་སོང་། ལྷག་མ༧ལའང་སྣ་
ཚོགས་ནད་ཀྱིས་མ་བཏབ་པ་མེད་པས་མི་རྒྱུད་རྩ་ལག་ཆད་ཉེར་ཐུག་སྟབས། རྒས་དུས་
ཀྱི་ཁོ་པ་རྟག་ཏུ་འགྱོད་ཀྱང་འཕྱིས་དྲགས་འདུག ཚུལ་འདིས་མིའི་རིགས་དང་སྲོག་
ཆགས་གཞན་དག་གི་གདུང་རྒྱུད་སྐྱེ་འཕེལ་ངོ་བོ་ཀུན་ནས་མི་མཚུངས་པ་ཉེ་བར་
མཚོན་ཕྱིར། ཚེ་གང་མཛའ་གྲོགས་བཙལ་དུས་གཟབ་གཟབ་ནན་ནན་དང་། མ་མཐར་
ཡང་ཉེ་བོ་གཉེན་དུ་མི་སྡེབ་པ་གལ་ཆེ།
འོན་ཀྱང་། ལོ་གཞོན་ཨ་གསར་ཆེ་བ་དག་གིས་གཏན་གྲོགས་འཚོལ་དུས་འདོད་
རྔམ་ཁོག་རྩིས་བྱེད་དེ། ལ་ལས་རང་ཉིད་འབྱོར་པ་ཞན་པ་རྒྱུ་མཚན་དུ་བྱས་ནས། འབྱོར་
ཕྱུག་གནམ་སྲས་བང་མཛོད་དང་ལྡན་པ་ཞིག་རྙེད་ཐབས་དང་། ལ་ལས་མི་རྗེ་དཔོན་
རིགས་ཀྱི་གདུང་རབས་ཤིག་དང་ཆང་ས་རྒྱག་རྒྱུའི་སྐལ་བ་བྱུང་ན་དབང་ཐང་རླུང་རྟ་
རྒྱས་པར་ཐེ་ཚོམ་མེད་ཟེར་བ་དང་། ཡང་ལ་ལས་ཟླ་བོའི་གཟུགས་གཞི་སྐྱེ་མཆེད་དང་
བྱད་བཞིན་མཛེས་པར་ཆགས་པ་འབའ་ཞིག་ཡིན་ཞེས་བརྗོད་མཁན་ཡང་འདུག དོན་
དམ་དུ། སྐུ་ཟླ་འདེམས་པ་ནི་བུ་ཕྲུག་ནང་ཁྱིམ་བདེ་སྐྱིད་འཛོམ་སླད་དུ་ཡིན་ཕྱིར། ལུས་
སེམས་ནད་མེད་སྐྱོན་བྲལ་ཐང་ཐང་དུ་གནས་པའི་མི་རྒྱུད་ཀྱི་ཆུང་མ་མཛངས་མ་ཞིག་
དང་ཟླ་སྒྲིལ་རྒྱུ་གནད་ཆེ་བ་མ་གཏོགས། ཅིས་ཀྱང་དམིགས་ཡུལ་གང་རུང་ཞིག་གི་ཕྱིར་
དུ་ཡིན་དགོས་པའི་ངེས་པ་གཏན་ནས་མེད།
ཁོ་བོའི་ཆུང་མ་ནི་མཛེས་པ་བལྟ་བས་ཆོག་མི་ཤེས་པ་ཞིག་མིན་ནའང་། ཁོ་མོ་
སྙིང་རྗེ་བྱམས་སེམས་ཆེ་བའི་ཁར། ཚུལ་མཐུན་བསམ་ཤེས་ལས་བརྩོན་ཧུར་འབུངས་
ཆེ་བ་ཞིག་འདུག་པས་ཁོ་བོས་བརྒྱ་བསལ་བརྒྱད་འདེམས་བྱས་པ་ཡིན་ལ། དབུལ་མིན་
ཕྱུག་མིན་གྱི་བདག་དང་མི་ཚེ་སྐྱེལ་སྐབས་ཁོ་མོར་འཁང་ར་ཁག་དཀྲི་ཅི་ཡང་མེད་ཅིང་
མཛའ་བརྩེ་ཟབ་མོས་སྐྱིད་སྡུག་མཉམ་མྱོང་གིས་རོལ། ངོ་མ་བཤད་ན། ངེད་ཅག་གི་ཕྲུ་
གུ་དང་པོ་དེ་གཞོན་འདས་སུ་སོང་ཞིང་ཁའར་ཝེ་ཐི་འདིའང་སྐྱེས་ཙམ་ཉིད་དུ་གླེན་ཞད་
ཅན་ཞིག་འདུག་མོད། ཁོ་མོས་ལྷག་ཏུ་བརྩེ་བ་འབུམ་འགྱུར་གྱིས་སྙོར་སྐྱོང་གང་ལེགས་
བགྱིས་པར་བརྟེན། བྱིས་པ་བློ་གྲོས་ཡང་རབ་ཅིག་བྱོན་སོང་བ་འདི་ནི་ཁོ་མོའི་སྙིང་རྗེ་
བྱམས་བརྩེ་དང་ཧུར་འབུངས་ཞེ་བསྐྱེད་ཀྱི་བྱས་འབྲས་ཡིན་པ་དུས་རྣམ་ཀུན་ཏུ་ཁོ་བོས་
དེ་ལྟར་སེམས།
སྦྲུམ་མངལ་ཆགས་དུས་བྱམས་བརྩེས་བསྐྱངས་པ།
སོ་སོའི་བྱིས་པ་རིག་ཡག་ཤེས་རབ་ཅན་ཞིག་འབྱོན་རྒྱུ་ནི་ཕ་མ་ཀུན་གྱི་ཐུགས་
སྨོན་ཡིན་པ་ལྟར། ང་དང་ཆུང་མའང་དེ་མཚུངས་ཡིན། ཕྲུ་གུ་མངལ་མ་གྲོལ་སྔོན་ནས་
ཕ་མར་གྱུར་པའི་དགའ་བ་མ་ནོན་པར་ཡོད་མོད། རང་ཉིད་ཀྱི་འགྲོ་འཆག་ཉལ་འདུག་
ལ་མ་གཟབ་ན་ཐམས་ཅད་འདོད་ཐོག་ཏུ་རྟ་རྒྱུགས་རྒྱུ་དཀའ་བའང་ཤེས་ནས་ཡོད།
དེ་བས། ང་དང་ཆུང་མས་རྒྱུ་ནོར་བཀོལ་མཁས་འཇོག་ཤེས་དང་། འཚོ་བ་བག་
མེད་རྒྱས་སྤྲོས་མ་ཡིན་པར་སྣང་བ་གང་སྐྱིད་དུ་ཉེ་བར་འཚོ། ཆུང་མར་མངལ་སྦྲུམ་པའི་
གནས་སྐབས་སུའང་ང་ཚོ་ཁྱིམ་ནང་ཡད་ཡུད་ཕྱད་ཕྱོད་དུ་སྡོད་པ་མ་ཡིན་པར་ཁོ་མོ་
རོལ་ཏུ་ཁྲིད་དེ་སྒོ་ཕྱིར་ཞབས་ཐང་འགུལ་སྐྱོད་བྱས་ཤིང་། རི་ཆུ་ནགས་གསུམ་གྱི་མཛེས་
སྡུག་ལ་བཅར་བ་སོགས་རྟག་ཏུ་རང་བྱུང་ཁམས་ཆེན་མོར་འཆག་འཆག་ཏུ་ཕྱིན་པ་ལས་
ང་ཚོའི་སེམས་ཁམས་གསལ་ཐིངས་དགུ་ཐིངས་བྱུང་ཞིང་དགའ་མགུའི་བརྩེ་དུང་ཟབ་
ནས་ཟབ་ཏུ་ཕྱིན། ཕན་ཚུན་ཁ་འཛིང་ལག་འཐབ་མེད་པ། ཤ་ཚ་སྙིང་ཉེར་གནས་པའི་
ཁོར་ཡུག་ཏུ་བལྟམས་པ་ནི་བདེ་ཐང་གི་བྱིས་པ་ཤ་སྟག་ཡིན་པ་བསྙོན་དུ་མེད་པ་དེ་ལྟ་
རེད།
གཞན་ཡང་གཟབ་དགོས་པ་འདི་ལྟར་ཡོད་དེ། ལྷ་རྗེ་མཁས་པས་གསུངས་དོན་དུ།
ཕྲུ་གུ་འདོད་པ་དག་གིས་མངལ་མ་སྦྲུམ་པའི་སྔོན་གྱི་ཟླ༣ནས་བརྩམས་ཏེ་ཆང་དང་ཨ་
རག་བཞེས་མཚམས་གཅོད་དགོས། གལ་སྲིད་ཆང་རྗེས་མངལ་ཆགས་པ་ཡིན་ན་བྱིས་
པ་གླེན་གོག་རིག་རྟུལ་ལུས་ཡ་མ་གཟུགས་སྐྱེ་སྲིད་ཅེས་གདམས་པ་མཛད་པར་གནས་
ལུགས་རྒྱུ་མཚན་ཆེ། ང་ནི་འཇར་མན་པ་གཞན་དག་ལྟར་ཆང་ལ་དགའ་བོ་ཡོད་པ་དེ་
འདྲ་མིན་མོད། བྱིས་པའི་བདེ་ཐང་བསམ་མཁན་གྱི་ཕ་མ་ཞིག་ཡིན་ཕྱིན་སྨན་པའི་ངག་
ལ་ཉན་ན་རེད་ཅེས་བཤད་འདོད་བྱུང་།
ཕྲུ་གུ་མ་སྐྱེས་སྔོན་དུ་ང་ཚོས་ཐམས་ཅད་ཕུན་སུམ་ཚོགས་པ་བཟོས་ཡོད་མོད།
སྣང་ལ་མ་ངེས་པའང་ཡོད་འདུག ཁྱི་དང་བྱི་ལའི་ལུས་པོར་གཞུ་དབྱིབས་ཀྱི་གཞན་
བརྟེན་སྲིན་འབུ་ག་གེ་མོ་ཞིག་གནས་པ་དེས་མངལ་གྱི་ཕྲུ་གུར་འཚེ་བ་ཡོད་ཅེས་དེ་
སྔོན་སྨན་པས་ང་ལ་གདམས་མྱོང་ནའང་། ཁྱིམ་དུ་བྱི་ལ་ཞིག་སྔོན་མ་ནས་གསོས་ཡོད་
པའི་ཁར། ཆུང་མའི་སྐྱོ་བ་བསང་ཕྱིར་ཁོ་བོས་ཁྱིམ་མཚེས་ནས་ཁྱི་གུ་ཞིག་ཀྱང་ཁྲིད་དེ་
གསོས། བུ་ཁའར་ཝེ་ཐི་སྐྱེས་མ་ཐག་ཏུ་བདེ་ཐང་དེ་ཙམ་མེད་པའི་བཟོ་ལྟ་འདུག་པ་ནི་
དེ་དག་གི་རྐྱེན་ལོས་ཡིན་བསམ་གྱི་ཡོད།
ལྷ་དཀོན་མཆོག་གིས་རྗེས་འཛིན་གནང་ངེས་པ།
ཆུང་མར་མངལ་ཆགས་ཚུན་དུ། ཁྱོ་ཤུག་གཉིས་ཀྱི་སྤྱོད་ལམ་རང་བཞིན་དུ་
གནས་དགོས་ལ། སྔ་ལངས་སྔ་ཉལ་དང་དུས་བཅད་ལྟར་ངལ་རྩོལ་དང་ངལ་གསོ་བྱས་
པ་ཡིན། ང་ནི་གཞོན་དུས་ནས་མཚན་གུང་རིག་པ་གསལ་སྒང་དུ་དཔེ་ཀློག་མནོ་བསམ་
དང་གསོལ་བ་འདེབས་རྒྱུར་དགའ་མོད། དུས་དེ་ནས་བཟུང་དགའ་ཕྱོགས་དེས་ཀྱང་
ཆུང་མའི་ལུས་ཁམས་ལ་གནོད་དོགས་ཀྱིས་རེ་ཞིག་བསྐྱུར་ནས་སེམས་ཁུར་དང་བྱམས་
བརྩེས་བསྐྱངས། བཙའ་བ་བདེ་བླག་བྱུང་ན་ནི་ཁོ་བོའི་དགའ་ཕྱོགས་དེ་དོར་ཀྱང་འདོར་
རིན་ཡོད་པ་ཞིག་རེད།
ཇི་སྐད་དུ། ཨ་མའི་དགའ་སྐྱོ་ཆགས་སྡང་གི་འདུ་བྱེད་ཀྱི་ཤུགས་རྐྱེན་ནི་རང་བས་
མངལ་གྱི་ཕྲུ་གུར་བག་ཆགས་ཞོག་ཚབས་ཆེ་ཞེས་པ་ཁོ་བོས་ཐོས་མྱོང་ཡོད། མངལ་ཁུར་
ལྕི་བའི་ཆུང་མ་ནི་ངལ་དུབ་ཆེ་ཕྱིར་ཁྱོ་གས་ཁོ་མོའི་སྒོ་ཀུན་ཏུ་སེམས་ཁུར་དང་རོགས་
རམ་བྱེད་དགོས་ལ། སྒོས་སུ་སེམས་པ་འཁྲུགས་ཚེ་དུས་ཐོག་ཏུ་ཁམས་འདྲི་དང་སེམས་
གསོས་སྤྲོ་སྣང་བསྐྱེད་དགོས་པ་ཡིན།
ནམ་ཞིག་ལ་ཁོ་བོ་གཞན་ཡུལ་ནས་ནང་ལ་འབྱོར་བ་ན། ཆུང་མ་འཚབ་ཅིང་
འཇིགས་སྣང་གི་ངང་དུ་ཡོད་པ་མཐོང་། རྒྱུ་མཚན་ཅི་ཡིན་རྒྱུ་མ་ཕུ་འདེད་ཀྱིས་རྩད་
ཆོད་དོན་དུ། སྡེ་བའི་མི་ཁྱིམ་ཞིག་ཏུ་ནད་ཀྱིས་ཐེབས་པའི་ཕྲུ་གུ་ཞིག་ཡོད་པ་ཚེ་ལས་
འདས་སོང་བ་ཐོས་འདུག དེའི་སྟབས་ཀྱིས་གཞན་དཔེ་རང་ལ་སྦྱར་ཏེ་སེམས་པ་ཁོང་
དུ་ཆུད་ཅིང་ཅི་བྱར་མེད་པ་ལྟར་སྣང་། ཁོ་བོས་ཕྲུ་གུ་དེ་ནི་སྐྱེས་མ་ཐག་ཏུ་བདེ་ཐང་མེད་
པའི་ནད་པ་ཞིག་ཡིན་པ་ཀུན་གྱིས་མཐོང་བ་དེ་བཞིན་རེད། འོན་ཀྱང་འདི་ལྟར་ཚེ་ལས་
འདས་སྔ་བ་སུས་ཤེས་ཞེས་པ་ན་ཁོ་མོ་དེ་བས་ཀྱང་སྡུག་བསྔལ་ཏེ། འུ་ཚོའི་བྱིས་པ་ཐོག་
མའང་དེ་ལྟར་གཞོན་འདས་སུ་སོང་བ་མ་ཡིན་ནམ་ཟེར་ཞིང་ཡུལ་ཡུལ་པོར་གྱུར་པ་ན་
ཁོ་བོའང་རེ་ཞིག་ཅི་བྱ་གཏོལ་བྲལ་དུ་གྱུར། ཡུད་ཙམ་དུ་ཚོར་པ་སྡུག་པོ་དེའི་མགོ་ནོན་
འཕྲལ་སེམས་གསོའི་ཚིག་གིས་སྨྲས་པ། སྙིང་ཉེ་མ། སྡུག་བརྗེད་རྒྱུ་མེད་ཀྱང་རྙིང་རྒྱུ་
ཟེར་བ་རེད། དེ་འདྲ་སྐྱོ་སྐྱོ་མ་གནང་། བྱིས་པ་ཐོག་མ་འུ་ཚོར་མ་དབང་བ་དེ་ལྷ་དཀོན་
མཆོག་གི་ལས་བསྐོས་རེད། ངས་རྟག་ཏུ་ལྷ་དཀོན་མཆོག་ལ་བྱིས་པ་བདེ་ཐང་ཞིག་ཡང་
བསྐྱར་སྩོལ་གནང་ཡོང་བའི་སྐྱབས་འཇུག་ཞུ་བཞིན་ཡོད། ད་ཐེངས་ལྷ་དཀོན་མཆོག་
གིས་འུ་ཚོ་རྗེས་འཛིན་གནང་ངེས་ཡིན། འུ་ཅག་གི་བྱིས་པ་བདེ་བླག་ཏུ་སྐྱེ་ཕྱིར། སེམས་
པ་བདེ་ལྷོད་དུ་བཞུགས་རོགས་ཞེས་པ་ལ་སོགས་ཀྱི་གཏམ་སྨྲས་པའི་ཁར། ཉིན་དེ་དག་
ཏུ་བཀླགས་པའི་དཔེ་ཆའི་གོ་དོན་འགྲེལ་བརྗོད་དང་། བདག་གི་བྱ་བའི་གནས་ཚུལ་
ལབ་གླེང་། དེ་མིན་དབུགས་རིང་འབྱིན་རྔུབ་ཀྱི་དཔེ་སྟོན་ལད་མོའང་ཞུས་ཏེ་ཁོ་མོ་བློ་
ཡེང་མིག་ཡེང་འབྱུང་ཐབས་བྱས།དེ་ལྟར་ཉིན་གཉིས་པ་ན།ཆུང་མ་སྔོན་ལྟར་སྤྲོ་བ་རྒྱས་
ཤིང་སེམས་ཁམས་སོར་ཆུད་དེ་འདུག
ངའི་ཆུང་མ་ནི་སྔོན་མ་ནས་ཆུ་ཚན་དུ་ཁྲུས་གསོལ་རྒྱུར་དགའ། ཁྲུས་གསོལ་བ་ནི་
མི་ལུས་ཀྱི་ལོངས་སྤྱོད་ཅིག་ཡིན་མོད། མངལ་གྱི་ཕྲུ་གུར་དེ་འདྲ་འཚམས་རྒྱུ་མེད་པས།
མངལ་ཆགས་ཚུན་དུ་ངས་ཁོ་མོའི་གོམས་སྲོལ་དེ་བསྒྱུར་བཅུག ལན་གཅིག་ང་ཁྱིམ་ན་
མེད་སྒང་དུ། ཆུང་མ་གསང་སྟབས་སུ་ཁྲུས་ལ་ཞུགས་པ་ཤེས་འཕྲལ། ངས་ཁོ་མོར་དེ་འདྲ་
མི་རུང་བའི་ཚུལ་ལབ་པ་ན། ཁོ་མོས་ལན་དུ། ཕྲུ་གུ་འཁོར་རྗེས་ཁྱོད་ཀྱིས་ཕྲུ་གུར་མ་
གཏོགས་ང་ལ་སེམས་ཁུར་བྱེད་ཀྱི་མི་འདུག ཨ་མའི་ལུས་སེམས་མ་སྐྱིད་ན་བདེ་ཐང་གི་
བྱིས་པ་སྐྱེ་བ་མེད་ཅེས་ཁྱོད་ཀྱིས་བཤད་པ་མ་ཡིན་ནམ། ཉིན་འདི་འགར་ངའི་ལུས་པོའི་
ཤ་གནད་ཐམས་ཅད་སྦྲིད་བེར་བེར་བྱེད་ཀྱི་འདུག དེ་བས་ངས་ཁྲུས་བྱས་ནས་སྐྱིད་སྣང་
གི་ཐབས་ཤིག་བྱས་པ་ཡིན་མོད། དེ་མ་གཏོགས་ང་ལ་ཐབས་གཞན་ཅི་ཡོད་ཁྱོད་ཀྱིས་
ཤོད་དང་ཞེས་རྩེད་མཚར་གྱི་ཚུལ་དུ་དྲིས། སྐད་ཆ་དེར་གནས་ལུགས་མེད་པའང་མིན་
པས་དུས་དེ་ནས་བཟུང་ངས་ཉི་མ་དུ་ཤར་ལ་ལག་ཕྱིས་དྲོན་མོས་ཁོ་མོའི་ལུས་དྲེག་ཕྱིས་
ཤིང་། བྱིས་པ་བཙས་རྗེས་ཁྲུས་གསོལ་གང་འདོད་དུ་བྱོས་ཤིག་ཅེས་བརྗོད་པ་ཡིན།
འགའ་ཞིག་གིས་ཆུང་མར་མངལ་སྦྲུམ་པ་ན་སྣང་མེད་དུ་བསྐྱུར་བ་ཡོད་མོད། ཁོ་
བོས་དེ་ལས་ལྡོག་སྟེ་ང་ཚོའི་བར་ཐག་ཉེ་རུ་བཏང་། ཆུང་མའི་སྤྲོ་བ་རྒྱས་ཕྱིར་ཁོ་བོ་ཕྱི་
ནས་ཁྱིམ་དུ་ལྡོག་ཐེངས་རེར་བསུང་ངད་འཐུལ་བའི་མེ་ཏོག་ཕོན་པོ་རེ་བསྣམས་ཏེ་ཕུལ་
ཅིང་། ལྟ་འདོད་ཡོད་པའི་དཔེ་ཆའང་བཙལ་ཏེ་བལྟར་བཅུག དེ་མཚུངས་ཁོ་བོའི་ཆུང་
མ་ནི་སྐད་ངག་བདེ་བའི་གླུ་མ་ཞིག་ཡིན་ཕྱིར། རྟག་ཏུ་སྐད་ངག་འཇམ་པོས་གླུ་གཞས་
གཏོང་སྟེ། བྱིས་པ་ད་དུང་སྐྱེས་མེད་ནའང་ང་ཚོར་ཁོ་ཐོབ་སོང་སྙམ་པའི་འདུ་ཤེས་ཆེ།
དེ་ནི་བདེ་སྐྱིད་དཔེ་མེད་ཅིག་སྟེ་ངས་ནམ་ཡང་བརྗེད་མི་སྲིད།
བྱིས་པའི་ཨ་མའི་བློ་ཁ་བསྒྱུར་པ།
འཇོན་པོའི་བུའང་འཇོན་པོ་ཡིན་ཞེས་ཀུན་ལ་གྲགས་མོད། ཁོ་བོས་དེ་ལྟར་མི་
སེམས། རྒྱུ་མཚན་ནི། འཇོན་པོས་ལས་དོན་བསམ། ཆུང་མས་འཇོན་པོ་བསམ། བྱིས་
པར་གཟིགས་སྐྱོང་གི་ཁོམ་ལོང་མེད་ཚོད། ལོ་རྒྱུས་སུ་འཇོན་པོའི་བུ་འཇོན་པོ་འཁྱོངས་
པའང་ཡོད་ཡོད་ཀྱི།དེ་དག་ནི་སློབ་གསོ་གཏོང་མཁས་ཀྱི་ཨ་མ་ལ་རག་ལས་འདུག
ངེད་ཅག་གི་བུ་ཁའར་ཝེ་ཐི་འཇོན་པོ་ཆགས་སོང་བའི་རྐྱེན་གཙོ་བོ་ནི་ཁོའི་ཨ་
མའི་ཧུར་སྐྱེད་ཡིན་པར་བསམ། ཁོ་མོ་ནི་བྱིས་པའི་སློབ་གསོ་དང་ནར་མའི་འཚོ་བ་
གང་ཅིའི་ཐད་བྱམས་བརྩེ་དང་ཉམས་མྱོང་གིས་ཕྱུག་པའི་ཕུལ་དུ་བྱུང་བའི་ཨ་མ་ཞིག་
ཡིན་འདུག མངལ་ཆགས་ཚུན་དུ་ཁོ་མོས་ཚ་སྐྱུར་ཁ་གསུམ་གྱི་རིགས་དང་འཇུ་དཀའ་
བའི་ཟས་མི་བསྟེན་ལ། རྒྱུ་མཚན་དུ། ཁ་ཟས་དེའི་རིགས་བྱིས་པའི་ཁ་ལ་བླུགས་པ
མིན་ཡང་། ཨ་མའི་ཁོག་པར་ཞུ་རྗེས་བྱིས་པའི་འཚོ་བཅུད་དུ་འགྱུར་བ་རེད། བྱིས་པའི་
འཇམ་མཉེན་གྱི་སྐྱི་པགས་ལ་གནོད་འགྲོ་བས་མ་ཟོས་པས་བཟང་ཞེས་དང་། ཨ་མས་
ཅི་བྱས་བྱིས་པའི་བག་ཆགས་ཡིན་ཞེས་གང་དྲན་བྱུང་རྒྱལ་དུ་སྤྱོད་པ་མ་ཡིན་པར་བག་
ཡོད་ཚུལ་གནས་སུ་ཟས་སྤྱོད་ལ་འཛེམ་པ་གཞིར་བཞག་ཐོག ཨ་མར་སྙིང་རུས་མེད་
ན་བུ་དཔའ་ངར་དང་ལྡན་པ་སྐྱེ་དཀའ་ཟེར་ནས་དཀའ་ཐུབ་སྡུག་ཐེག་བྱེད། སྦྲུམ་མ་
དག་སེམས་སྡུག་གིས་མནར་ཏེ་རྟག་ཏུ་མཆི་མ་འཁོར། ངུ་ངག་བཏོན་པ་ཡིན་ན། སྐྱེས་
པའི་བུ་ཕྲུག་ཀྱང་སྟོབས་ཞན་ཏེ་གཉོམ་ཆུང་ནུས་མེད་དུ་འགྱུར་ཉེན་ཆེ་ཕྱིར། ཆུང་མའི་
བྱེད་སྟངས་དེར་ཁོ་བོས་ཀུན་ནས་རྒྱབ་སྐྱོར་བྱས་པ་ཡིན། ཆུང་མའི་སྙིང་སྟོབས་དང་སྤྲོ་
སྣང་གིས་བུའི་ན་སོ་སྨིན་པར་བག་ཆགས་ཟབ་མོ་ཞོག་སྟབས། ཕྱིས་སུ་ཁོ་པ་མི་བུའི་སྤྱི་
ཚོགས་སུ་འཇུག་སྐབས་དཀའ་སྡུག་གིས་ནོན་པ་མེད་ཅིང་། ཟོལ་མེད་གཞུང་དྲང་ལས་
ལ་བརྩོན་མཁན་ཞིག་ཡིན་པའང་ཁོ་མོའི་ཐབས་ཤེས་དང་མ་འབྲེལ་བ་མེད།
ཕ་མ་གང་མང་གིས་རང་ཉིད་ཁོམ་མིན་ལ་ཁ་གཡར་ཏེ་བྱིས་པ་བུ་རྫིར་བཅོལ་
ནས་སློབ་གསོ་གཏོང་བར་བྱེད། ཁོ་བོས་བསམ་ན་ཕ་མ་ནི་གཞན་གྱིས་དོད་ཐུབ་མི་ཡོང་
བས་ཁབ་འཚེམས་མངགས་དང་སྦུད་པ་དབུགས་མངགས་ལྟར་མིང་དོན་མཚུངས་པའི་
འཁུར་འཁྲི་ལས་ཁྱེའུ་ཆུང་སློབ་གསོ་སྣང་ཆུང་འཐུས་ཤོར་མེད་པ་གལ་ཆེ། རང་ཉིད་ཀྱི་
བྱིས་པ་གཞན་ལ་བཅོལ་ནས་སློབ་གསོ་བྱེད་པ་དེ་ཆོས་ཉིད་རང་བཞིན་དང་ཡང་རྒྱབ་
གྱེས་སུ་སོང་ཡོད་ཕྱིར་ཐུགས་བསམ་ཆེ་བཞེས་དགོས་ལ། ཡང་ཨ་མ་ཞིག་ལ་མཚོན་ན།
བྱིས་པའི་ལུས་སེམས་ཉིས་ཆ་ནས་སྙོར་སྐྱོང་བྱེད་པ་མ་གཏོགས། ལ་ལ་ལྟར་ལུས་པོའི་
བདེ་ཐང་ཁོ་ན་ལས་བསམ་བློ་ཀུན་སྤྱོད་རིས་སུ་བོར་ན་ནི་འགན་སེམས་མེད་པའི་ཕ་མ་
ཞིག་ཏུ་ཁོ་བོས་འདོད།
ངས་ལོ་གཞོན་ཁྱིམ་ཐབ་ཅིག་ངོ་ཤེས་ཏེ། ཁོ་ཚོ་འཁོས་འབྱོར་རྒྱས་པས་བྱིས་པ་
བཙས་ཟླའི་ཕྱི་ནས་ཉེ་མིར་བཅོལ་ཏེ་ལྗོངས་རྒྱུར་ཕྱིན་སོང་། ཉེ་མི་དག་ཀྱང་བྲེལ་ཟིང་
ཆེ་སྟེ་ཁྱིམ་གཉེར་ལ་གཏད་དེ་གསོས། ཁོ་ཚོ་འབྱོན་ཁར་ལབ་དོན་དུ། བྱིས་པ་ནར་མ་
སོན་སྔོན་ལ་ལྗོངས་རྒྱུ་རྩེད་འཇོར་མ་ཕྱིན་ཚེ་ཕྱིས་སུ་གོ་སྐབས་ཡོད་ཀྱི་མ་རེད་ཟེར། ཁོ་
ཚོ་དབྱིན་ཇི་དང་ཧྥ་རན་སི་ནས་ལོ་གཅིག དེ་ནས་ཨ་རི་དང་ཨ་ཧྥེ་རི་ཀ་ལའང་བསྐྱོད་
དེ་ཡུན་རིང་འགོར། ཁྱིམ་ཐབ་དེ་ནི་བྱིས་པ་སྐྱེས་ཙམ་ཉིད་ནས་སློབ་གསོ་འགོ་ཚུགས་
དགོས་པའི་གནས་ལུགས་མ་རྟོགས་པའི་གླེན་པ་གཉིས་རེད། ཁོ་ཚོའི་བསམ་སྤྱོད་དེས་
ཁོ་ཚོ་སྡུག་ལ་སྦྱར་ཅིང་ཚེ་གང་སྔར་འགྱོད་ཕྱིས་འདོམས་མེད་པ་བཟོས་འདུག
ཁྱིམ་ཐབ་དེ་ཕྱིར་འབྱོར་དུས་བྱིས་པ་ལོ་ལྔ་ཁར་ཉེ། ཁོ་ཚོ་མཐོང་བ་ན་རྒྱུས་མེད་
ཀྱི་མི་དང་འཕྲད་པ་ལྟར་འཛེམ་ཟོན་བྱེད། ཚུལ་དེས་ཁྱོ་ཤུག་གཉིས་ཡི་མུག་སྐྱོ་པོར་
བཟོས་ཀྱང་བྱིས་པ་མ་ཉེས་པས་ཅི་བྱར་ཡོད། ཁྱོ་ཤུག་དེ་གཉིས་སློབ་གསོ་ལེགས་པོ་ཐོབ་
པའི་གྲས་ཡིན་མོད་ཀྱང་། ཁོ་ཚོའི་བྱིས་པ་ནི་ཁ་ལ་ཚིག་རྩུབ་རྒོད་ཅིང་རྒྱུན་དུ་འཕུང་
འདྲེ་དག་དང་ལྷན་དུ་རྩེ་བ་དགའ། དེ་མུར་བྱ་ངན་བྱུར་འགོངས་ལ་གོམས་ནས་ཆེ་སྨོད་
ཆུང་བརྙས་དང་འཛིང་ག་རྡུང་རེས་རྒྱག་རྒྱུར་འཛེམ་པ་མེད། ཁོ་ཚོས་སློབ་གསོ་ཅི་ལྟར་
བཏང་ཡང་བྱིས་པས་ངག་ལ་མི་ཉན་ཞིང་སྤྲོ་མེད་སྣང་མེད་དུ་གདོང་ལ་ཅེར་ཏེ་སྡོད།
ཁོ་ཚོས་འཇམ་པོས་བསླུས། རྩུབ་པོས་གཤེས་ཀྱང་བྱིས་པ་སྔར་ལྟར་རྡོ་འཁྱོག་གོར་མོ་
བཞིན་བཅོས་འགུགས་དཀའ་ནས་ཡོད།
སྤྱིར་ན་རྒྱལ་ཁབ་ཅིག་གི་ལས་བསོད་ནི་མ་ཡུམ་རྣམས་ལ་ཐུག་འདུག་ཅེས་པ་ནི་
མཚན་སྙན་གྲགས་ཅན་ཞིག་གི་གསུང་རེད། གསུང་དེ་རྣམ་པར་དག་ནའང་ཇི་བཞིན་
རྟོགས་ཡོད་པ་ཉུང་ཤོས་ལས་མེད། དེ་བས། གནམ་འོག་གི་ཨ་མ་རྣམས་ཀྱིས་ལེགས་
བཤད་གང་དེ་ཡིད་ལ་བཅགས་ནས་རླབས་ཆེན་གྱི་བགྱི་བ་ལྷུར་ལེན་པའི་སྨོན་འདུན་
ཞུ་བ་ཡིན།

ལེའུ་གཉིས་པ།
ལྷན་སྐྱེས་བས་ནི་སྦྱངས་པའི་སློབ་གསོ་ལྷག

སློབ་གསོའི་དམིགས་ཡུལ་ནི་བྱིས་པའི་གབ་རྩལ་བརྒྱ་ཆའི་བརྒྱ་མངོན་དུ་དབྱུང་
རྒྱུ་དེ་ཡིན། ང་ཚོས་གབ་པའི་རྩལ་ནུས་མ་ལུས་པ་མངོན་དུ་དབྱུང་ནུས་ཚེ་རླབས་ཆེན་གྱི་
ལས་དོན་གང་ཇི་སྙེད་ཅིག་འགྲུབ་ངེས་རེད་མོད། འོན་ཀྱང་འཇིག་རྟེན་ཐོག་རྩལ་ནུས་གབ་
པ་མངོན་ཕྱུང་གི་ཀུན་ཤེས་དེ་ཙམ་མང་དུ་མི་སྣང་བ་ནི་བྱིས་པར་ཁྱེའུའི་དུས་ནས་སློབ་
གསོས་མ་ལྡང་བའི་རྐྱེན་རེད། མདོར་ན། བྱིས་པའི་ལུས་སེམས་སུ་གབ་སྟེ་གནས་པའི་རྩལ་
ནུས་སྔོག་འདོན་གྱིས་མངོན་དུ་ཕྱུང་བའི་དུས་དེ་ལ་ནི་ད་གཟོད་རླབས་ཆེན་གྱི་ཀུན་ཤེས་
བསྐྱངས་ཟིན་པ་ཐག་གིས་ཆོད་དོ། །
སྐྱེས་ཐོབ་དང་སྦྱངས་ཐོབ་སློབ་གསོའི་ཧེ་བག
མི་བུའི་ལྷན་སྐྱེས་ནི་མཚུངས་མོད། དར་ལ་བབ་ཚེ་ལ་ལ་དབང་རྟུལ་དང་ལ་ལ་
དབང་རྣོན་ཆགས་པ་ནི་བྱིས་པ་གར་སྐྱེས་ཀྱི་ཁོར་ཡུག་གི་སྦྱངས་ཐོབ་སློབ་གསོ་ལ་རག་
ལས། ཕལ་པ་ཞིག་ཀྱང་ལེགས་པར་བསྐྱངས་ན་ཀུན་ཤེས་ཤིག་འབྱོན་སྲིད་ཅེས་པ་ནི་
ཉམས་མྱོང་རྒན་པོའི་འབེལ་གཏམ་མོ། །
འབེལ་གཏམ་འདི་ཁོ་བོས་སྔར་ནས་ཐོས་ཤིང་རྒྱུན་དུ་གཞན་ལའང་བརྗོད་མྱོང་
ཡོད། འོན་ཀྱང་འབེལ་གཏམ་དེས་ཁོར་ཡུག་གི་ཤུགས་རྐྱེན་ཁོ་ན་ནན་གྱིས་བརྗོད་པ་མ་
གཏོགས་བྱིས་པའི་ལྷན་སྐྱེས་ཀྱི་ཧེ་བག་སྣང་མེད་དུ་བཞག་འདུག དེས་ཕྱོགས་གཅིག་
མཐོང་སྟེ་གཉིས་མ་མཐོང་ཕྱིར། ཁོ་བོས་ལྟ་བ་དེ་བདེན་པ་ཤ་སྟག་ཏུ་བསམ་གྱི་མེད།
མཚན་ཉིད་རིག་པ་མཁན་རུ་སོ༧ ཡིས་མཛད་པའི་སློབ་གསོའི་གྲགས་རྩོམ་དུ་
འདི་ལྟར་དཔེ་བཞག་པ། ཁྱི་མོ་གཅིག་གི་ཁྱི་ཕྲུག་གཉིས་གནས་གཅིག་ཏུ་གསོས་ཀྱང་
མཇུག་འབྲས་ཁྱོན་ནས་མི་མཚུངས་ཏེ། གཅིག་ནི་སྤྱང་ལ་ཅིག་ཤོས་རྟུལ། ཧེ་བག་དེ་ལྟར་
ཆེ་བ་ནི་ལྷན་སྐྱེས་ཀྱིས་ཐག་ཆོད་པ་ཡིན་ཞེས་སོ། །
སློབ་གསོ་མཁན་གཞན་གྱི་གཏམ་རྒྱུད་དུ་དེའི་ལྡོག་ཟླའི་ཚུལ་དུ་འདི་ལྟར་བཀོད་
དེ། རྟེའུ་ཆ་གཅིག་ཡོད་པ་ལས་གཅིག་ནི་ཞིང་པ་འདོད་རྔམ་ཅན་གྱིས་གསོས། རྟེའུ་ཁ་
གང་མ་ལོན་གོང་ཁལ་བཀལ་ནས་རྔན་པ་བཙལ་མཐར། ཁལ་རྟ་རང་ལས་མེད། ཅིག་
ཤོས་ནི་བློ་རིག་ཅན་གྱིས་བདག་སྟེ་རྟ་མཆོག་ཅང་ཤེས་ཤིག་གསོས་སོ། །
གོང་གི་གཏམ་རྒྱུད་དག་གིས་རྦད་དེ་མི་འདྲ་བའི་ལྟ་ཚུལ་གཉིས་བཏོན་འདུག སྔ་
མས་མི་བུའི་ལས་དབང་ནི་ལྷན་སྐྱེས་མཆོག་དམན་གྱིས་ཐག་ཆོད་པ་ལས་སྦྱངས་ཐོབ་
ཀྱི་སློབ་གསོས་མིན་པ་དང་། ཕྱི་མས་ལྷན་སྐྱེས་ལ་བལྟོས་པ་མེད་དེ་གར་སྐྱེས་ཁོར་ཡུག་
གི་རྗེས་སུ་འགྲོ་ལྡོག་བྱེད་པ་བསྟན།
བྱིས་པའི་ལྷན་སྐྱེས་ཤེས་ནོར་ལ་མཐོ་དམའི་ཁྱད་པར་ཆེ། ཉམས་སད་ཚད་ལྡན་
གྱི་ཤེས་ནོར་ཐོབ་གྲངས༡༠༠ལོངས་ན་དབང་རྣོན་དང་། ༥༠ཡས་མས་འབྲིང་། ༡༠མན་ནི་
དབང་རྟུལ་ལོ། །བྱིས་པར་སློབ་གསོ་འདྲ་མཚུངས་ཐོབ་ནའང་ལྷན་སྐྱེས་ཤེས་ནོར་མ་འདྲ་
བའི་དབང་གིས་སོ་སོའི་ལས་བསོད་ལ་ཁྱད་ཆེ། སློབ་གསོའི་ཐབས་ཤེས་འཐུས་སྒོ་ཚང་
བ་མེད་ཚེ་ཁོ་ཚོའི་ལྷན་སྐྱེས་ཤེས་ནོར་རྩལ་དུ་མི་ཐོན། དཔེར་ན་བྱིས་པ་ལ་ལར་ཤེས་
ནོར༦༠ཡོད་ཀྱང༣༠ལས་རྩལ་ཐོན་མེད་པ་དང་། ལ་ལར་ཤེས་ནོར༨༠ཡོད་ཀྱང༤༠ལས་
རྩལ་ཐོན་མེད་པ་ལྟ་བུའོ།།
གལ་སྲིད་བྱིས་པར་ཤེས་ནོར༨༠-༩༠རྩལ་དུ་ཐོན་པའི་སློབ་གསོ་སྤྲོད་ཐུབ་པ་ཡིན་
ན། སྐྱེས་འཕྲལ་ཤེས་ནོར༥༠ལས་མེད་པ་དག་ཀྱང་སྐྱེས་འཕྲལ་ཤེས་ནོར༨༠ཡོད་པའི་བྱིས་
པ་ལས་ཀྱང་ཁྱད་དུ་འཕགས་པ་འབྱུང་། སྐྱེས་འཕྲལ་ཤེས་ནོར༨༠ཡོད་པ་དང་སྐྱེས་འཕྲལ་
ཤེས་ནོར༥༠ལས་མེད་པའི་དབང་པོ་འབྲིང་གི་བྱིས་པ་གཉིས་ལ་སློབ་གསོ་འདྲ་མཚུངས་
སྤྲད་པ་ཡིན་ན། ཕྱི་མ་སྔ་མར་མི་དོ་བ་ཤ་སྟག་རེད། བྱིས་པ་ཕལ་ཆེ་བར་སྐྱེས་འཕྲལ་ཤེས་
ནོར༥༠ཡས་མས་ལས་མེད་པས། གལ་སྲིད་ང་ཚོས་གོང་དུ་བཤད་པའི་བྱེད་ཐབས་ལྟར་ཕྲུ་
གུ་བསྐྱེད་པ་ཡིན་ན། མངལ་གྲོལ་བའི་བྱིས་པའི་ཤེས་ནོར་དམན་མི་སྲིད་པ་ཁོ་ཐག་རེད།
བྱིས་པའི་གབ་རྩལ་མངོན་དུ་དབྱུང་རྒྱུ་ནི་ཁོ་བོའི་སློབ་གསོའི་དམིགས་ཡུལ་ཡིན།
བྱིས་པའི་སློབ་གསོ་ནི་གང་དེའི་བློ་རིག་རྒྱས་མ་ཐག་ཏུ་འགོ་ཚུགས་དགོས་ཞེས་པ་
ནི་ཁོ་བོའི་སློབ་གསོའི་གཞུང་ལུགས་ཀྱི་སྲོག་སྙིང་ཡིན། འོན་ཀྱང་ད་ལྟའི་གཙོ་རྒྱུགས་
བསམ་བློ་ནི་དེ་ལས་ལྡོག་སྟེ། བྱིས་པའི་སློབ་གསོ་ནི་ལོ་བདུན་བརྒྱད་ནས་འགོ་བརྩམས་
པས་འཐུས་ཟེར། མི་རྣམས་བཤད་སྟངས་དེར་ཡིད་ཆེས་ནས་ཡོད། དེ་ཕུད། ཁྱིམ་བདག་
རྣམས་ལ་སེམས་ཁྲལ་གཞན་ཞིག་ཡོད་པ་ནི། ཁྱེའུ་ཆུང་སློབ་གསོས་བྱིས་པ་སྡུག་ལ་
གཏད་འགྲོ་སྙམ་པ་དེ་རེད། ཏག་ཏག་ང་དང་གཙོ་རྒྱུགས་ལྟ་ཚུལ་གཉིས་བར་གྱི་མཐུན་
ཐབས་མེད་པའི་གནད་མདོ་ནི་འདི་ལས་མ་འདས།
ལ་ལའི་ནོར་འཁྲུལ་གྱི་ལྟ་ཚུལ་ལ་ཁོ་བོས་ཅི་བྱར་མེད། རྒྱུ་མཚན་ནི་ནོར་བ་རྒྱུན་
འབྱམས་དེས་ཁོ་བོའི་སློབ་གསོའི་གཞུང་ལུགས་འདི་ཁུངས་མེད་འཆལ་གཏམ་དུ་སྒྲུབ་
སོང་ཕྱིར། ངེད་ཀྱི་གཞུང་ལུགས་ལ་བརྟེན་ནས་བྱིས་པ་ཕལ་བ་ཞིག་དབང་རྣོན་ཀུན་ཤེས་
ཉིད་དུ་བསྐྱང་རྒྱུའི་རེ་བ་ནི་ཁོ་ཚོར་ཁྱོན་ནས་འདོན་རྒྱུ་མེད།
ངེད་ཀྱི་སློབ་གསོ་བྱེད་ཐབས་ལས་བུ་ཁའར་ཝེ་ཐི་ནི་བྱིས་པ་ཕལ་བ་དག་ལས་ལྡབ་
འགྱུར་གྱིས་ལྷག་པ་ཡོད་མོད། ཕ་མ་གང་ཇི་སྙེད་ཅིག་གིས་ད་དུང་ཡང་ཁའར་ཝེ་ཐི་ནི་
སྦྱངས་ཐོབ་ཀྱིས་མ་ཡིན་པར་ལྷན་སྐྱེས་ཀྱི་ལྷ་བུ་གཞོན་ནུ་ཞིག་ཏུ་སྙམ་གྱི་འདུག གོང་
དུ་བཤད་པ་ལྟར། ཁའར་ཝེ་ཐི་སྐྱེས་འཕྲལ་ཉིད་དུ་གླེན་ཞད་ཅན་ཞིག་འདུག་པ་ལས་
ལྷ་བུ་གཞོན་ནུ་ཟེར་བ་ཞིག་མིན་ཚུལ་ལབ་ནའང་། ཁོ་ཚོའི་ལྟ་ཚུལ་དེ་ངས་ཅིས་ཀྱང་
བསྒྱུར་ཐུབ་མ་སོང་།
ཁའར་ཆེར་སྐྱེས་པའི་བརྒྱུད་རིམ་དུ། ན་མཉམ་རྣམས་ཀྱི་རྗེས་ཟིན་ཕྱིར་ཁོ་བོས་
རང་གི་འཆར་གཞི་ནང་ལྟར་ཁྱེའུ་ཆུང་སློབ་གསོ་བཏང་བ་ཡིན་ལ། བུའི་ལྷན་སྐྱེས་དེ་
འདྲ་བཟང་རྒྱུ་མེད་སྟབས། ངེད་ཀྱིས་ཁོ་པའི་གབ་རྩལ་མངོན་དུ་དབྱུང་བར་ཤུགས་
བརྒྱབ་ཅིང་། དེ་ལྟ་དེ་ལྟར། བྱིས་པའི་སློབ་གསོ་ནི་གང་དེའི་བློ་རིག་རྒྱས་པའི་དུས་
མཚུངས་སུ་འགོ་བརྩམས་པ་ཡིན།
ཁྱེའུ་ཆུང་སློབ་གསོས་ཅིའི་ཕྱིར་ཤེས་རབ་ཅན་ནམ་ཀུན་ཤེས་བསྐྱེད་པ་ཡིན་ཞེ་
ན། དེ་ནི་བྱིས་པའི་གབ་རྩལ་ནས་འཆད་དགོས་ཏེ། སེམས་ཁམས་རིག་པ་དང་ལུས་
ཁམས་རིག་པ། སྐྱེ་དངོས་རིག་པ་སོགས་ཀྱི་དཔྱད་འབྲས་ལྟར་ན། མི་བུར་ལྷན་སྐྱེས་ཀྱི་
རྩལ་ནུས་ཁྱད་པར་ཅན་རེ་འདུག་སྟེ། ཁྱད་ནུས་དེར་གབ་རྩལ་དུ་འབོད་ཅིང་མི་བུའི་
ལུས་སེམས་ཀྱི་ཁམས་སུ་གནས་ཕྱིར་མཐོང་བ་གཟུགས་ལ་ནི་སྣང་དུ་མེད། དཔེར་ན།
སྨི༣༠སྐྱེས་རུང་གི་ཤིང་སྡོང་ཞིག་རང་བཞིན་ཉིད་དུ་སྐྱེས་པ་ཡིན་ན། དེ་ཉིད་སྨི༣༠ཚད་
དུ་སྐྱེས་པའི་སྲིད་པ་ཡོད་པ་ཇི་བཞིན། བྱིས་པ་གང་ཞིག་མཐུན་རྐྱེན་རྫོགས་ལྡན་དུ་
འཚར་ལོངས་བྱུང་བ་ཡིན་ན། ཤེས་ནོར་ཐོབ་གྲངས༡༠༠ལྡན་གྱི་མི་བུར་ནར་སོན་ངེས་
ཡིན་ཕྱིར། ང་ཚོས་བྱིས་པ་གང་དེ་ཤེས་ནོར་མཐོ་བའི་ཀུན་ཤེས་སུ་ངོས་འཛིན་པར་བྱེད།
འོན་ཀྱང་། དེ་འདྲའི་རྩལ་ནུས་ནི་མི་བུ་སོ་སོའི་ལུས་ཁམས་དང་ཡིད་ཁམས་སུ་གབ་པ་
དང་ཡིབ་པའི་ཚུལ་དུ་གནས་པས་ན། བྱིས་པ་རྣམས་ལ་ཁྱེའུ་དུས་ནས་སློབ་གསོ་གཏོང་
དགོས་ཏེ། སློབ་གསོ་དེ་ལྟར་བཏང་ཚེ་ད་གཟོད་གང་དེ་ཀུན་ཤེས་སམ་ཤེས་རབ་ཅན་དུ་
བསྐྱེད་ཐུབ་པ་ཡིན།
གཞན་དུ་ན། སྡོང་བོའི་ས་བོན་ལ་སྨི༣༠སྐྱེ་བའི་རྒྱུ་ཡོད་ཀྱང་། རྐྱེན་དང་ཁོར་ཡུག་
མ་འཛོམས་ཚེ་དེའི་ཕྱེད་ཀ་ལས་མ་ཐོན་པ་མང་དུ་མཐོང་། དེ་མཚུངས་ལྷན་སྐྱེས་ཤེས་
ནོར༡༠༠གྲངས་ལོངས་པའི་བྱིས་པ་ཞིག་འོས་ཤིང་འཚམས་པའི་སློབ་གསོས་མ་བསྐྱངས་
པ་ཡིན་ན། ཤེས་ནོར༣༠ཙམ་མམ་དེའི་ཤེས་ནོར་གྱི་སུམ་ཆའི་གཅིག་ལས་མེད་པ་ཆགས་
སྲིད་ཀྱི་རེད། གལ་ཏེ་སྐྱེད་སྲིང་བྱས་པ་ལེགས་ཚེ་ཤེས་ནོར༧༠ནས༩༠ལོངས་པ་གདོན་མི་
ཟ་སྟེ། དེའི་ཤེས་ནོར་གྱི་བརྒྱ་ཆའི་བདུན་ཅུ་ནས་དགུ་བཅུ་རྩལ་དུ་འདོན་ཐུབ་པ་ཡིན།
སློབ་གསོའི་དམིགས་ཡུལ་ནི་བྱིས་པའི་གབ་རྩལ་བརྒྱ་ཆའི་བརྒྱ་མངོན་དུ་དབྱུང་
རྒྱུ་དེ་ཡིན། ང་ཚོས་གབ་པའི་རྩལ་ནུས་མ་ལུས་པ་མངོན་དུ་དབྱུང་ནུས་ཚེ་རླབས་ཆེན་
གྱི་ལས་དོན་གང་ཇི་སྙེད་ཅིག་འགྲུབ་ངེས་རེད་མོད། འོན་ཀྱང་འཇིག་རྟེན་ཐོག་རྩལ་
ནུས་གབ་པ་མངོན་ཕྱུང་གི་ཀུན་ཤེས་དེ་ཙམ་མང་དུ་མི་སྣང་བ་ནི་བྱིས་པར་ཁྱེའུའི་དུས་
ནས་སློབ་གསོས་མ་ལྡང་བའི་རྐྱེན་རེད། མདོར་ན། བྱིས་པའི་ལུས་སེམས་སུ་གབ་སྟེ་
གནས་པའི་རྩལ་ནུས་སྔོག་འདོན་གྱིས་མངོན་དུ་ཕྱུང་བའི་དུས་དེ་ལ་ནི་ད་གཟོད་རླབས་
ཆེན་གྱི་ཀུན་ཤེས་བསྐྱངས་ཟིན་པ་ཐག་གིས་ཆོད་དོ། །
བྱིས་པའི་ལྷན་སྐྱེས་ཀྱི་རིམ་ཆག་ཆོས་ཉིད།
གབ་རྩལ་ནི་བྱིས་པ་ཀུན་ལ་ཡོངས་ཁྱབ་ཏུ་ཡོད། འོན་ཀྱང་དེ་ནི་ཉུང་ནས་ཉུང་
དུ་རིམ་བཞིན་ཆག་པའམ་འགྲིབ་པའི་ཆོས་ཉིད་ཅན་ཏེ། དཔེར་ན་ལྷན་སྐྱེས་སུ་ཤེས་
ནོར༡༠༠གྲངས་ལོངས་པ་གང་ཞིག་ལ་སྐྱེས་འཕྲལ་ཉིད་དུ་དེ་མཚུངས་ཀྱི་སློབ་གསོ་ཐོབ་
པ་ཡིན་ན། དེ་ཉིད་དར་ལ་བབ་ཚེ་ཤེས་ནོར༡༠༠གྲངས་ལོངས་པའི་ཀུན་ཤེས་ཤིག་འབྱོན་
ཞིང་། གང་དེ་གལ་སྲིད་ལོ༥ནས་སྐྱེད་སྲིང་བྱས་པ་ཡིན་ན། བསྐྱངས་པ་ཇི་ཙམ་ལེགས་
ཀྱང་ཤེས་ནོར༨༠ལས་མི་འབྱོན། ལོ༡༠ནས་ཡིན་ན་རབ་བྱོན་ཡང་ཤེས་ནོར༦༠ལས་
བརྒལ་བ་མེད། འདི་ནི་བྱིས་པའི་གབ་རྩལ་གྱི་རིམ་ཆག་ཆོས་ཉིད་རེད། ཆོས་ཉིད་འདི་
ལས་ང་ཚོས་ཤེས་དགོས་རྒྱུ་ནི། བྱིས་པར་སློབ་གསོ་གཏོང་རྒྱུ་ཇི་ལྟར་འཕྱིས་ན་དེ་ལྟར་
གབ་རྩལ་སྔོག་འདོན་བྱེད་མི་ནུས་པའི་ཚུལ་དེ་རེད།
གབ་རྩལ་རིམ་ཆག་གི་ཆོས་ཉིད་དེ་སེམས་ཅན་ཀུན་ལ་ཡོད། ཡིན་ཡང་སེམས་
ཅན་ཁག་ཅིག་ལ་ནི་འཕྲལ་དུ་སྣང་གི་ཡོད་ཅིང་སེམས་ཅན་ཁག་ཅིག་ལ་ནི་ཡུན་གྱིས་
སྣང་གི་ཡོད། འཕྲལ་ཡུན་གང་དུ་གཏོགས་ཀྱང་ཐོག་མའི་དུས་ནས་གབ་རྩལ་སྔོག་
འདོན་དང་མངོན་དུ་མ་ཕྱུང་ཚེ། དེ་ཉིད་བློ་རིག་རྒྱས་པའི་དུས་ཡོལ་ཚར་བ་མངོན་
གསལ་རེད།
དཔེར་ན་བྱ་མོའི་རྗེས་ཀྱི་བྱ་ཕྲུག་དག་གི་རྗེས་འབྲང་རྩལ་ནུས་ནི་ཉིན༤ནང་ལ་མ་
གཏོགས་ཡོད་པ་མ་རེད། བྱིའུ་དམར་འབྱར་བྱ་མོ་དང་ཁ་ཕྲལ་ཏེ་ཉིན༤སོང་ཕྱིན་དུ་བྱ་
མོའི་རྗེས་སུ་འབྲང་ཤེས་ཀྱི་མེད་ཅིང་། སོ་སོའི་ཨ་མའི་བྱ་སྐད་ངོས་ཟིན་པའི་དུས་ཡུན་
ཀྱང་ཉིན༨ཀྱི་ནང་ལ་མ་གཏོགས་ཡོད་པ་མ་མཐོང་། ཡང་ཁྱི་གུས་ལྟོ་ལྷག་ས་ལ་སྦེད་པའི་
གབ་རྩལ་གྱི་དུས་ཡུན་ཀྱང་ཚད་ཅན་ཞིག་སྟེ། ཁྱི་གུ་དང་པོའི་དུས་ནས་ཁུང་འདྲུ་མི་
ནུས་པའི་རྡོ་ཁང་ལྟ་བུར་བཀག་སྡོམ་བྱས་པ་ཡིན་ན། ཁྱི་གུ་དེའི་ཁ་ཟས་སྦེད་པའི་གབ་
རྩལ་མེད་པ་ཆགས་འགྲོ་ཡི་ཡོད།
འགྲོ་བ་མིའི་རིགས་ཀྱི་ལྷན་སྐྱེས་ཀྱང་དེ་མཚུངས་རེད། སི་ཀི་ཐི་ཞེས་འབོད་པའི་
དབྱིན་ཇིའི་སྐུ་དྲག་ཅིག་གི་བུ་ནི་དེའི་མཚན་གཞི་གཅིག་སྟེ། ནམ་ཞིག་ན། སི་ཀི་ཐི་ཁྱོ་
ཤུག་གིས་ཁྱེའུ་ཁྲིད། གཞན་དང་བསྡོངས་ནས་ལྗོངས་རྒྱུར་ཕྱིན་པ་ལས། ཁོ་ཚོའི་གྲུ་ཤན་
ཨ་ཧྥེ་རི་ཀ་གླིང་གི་མཚོ་ངོགས་ག་གེ་མོར་འབྱོར་བ་དང་མཚོ་རླུང་དྲག་པོ་དང་ཕྲད། གྲུ་
ཤན་རླབས་ཀྱིས་བསྣུབས་ཏེ་མགོ་རྟིང་བཟློགས། སི་ཀི་ཐི་བཟའ་ཚོ་གསུམ་མ་གཏོགས་
གཞན་རྣམས་མཚོ་ལ་བྱིངས་ཏེ་ཤི ཁོ་ཚོ་རི་དྭགས་ལས་མེད་པའི་གླིང་ཕྲན་ཞིག་ཏུ་ཐར་
ཀྱང་། རིང་པོ་མ་ཐོགས་པར་སི་ཀི་ཐི་ཁྱོ་ཤུག་ནད་ཀྱིས་བཏབ་སྟེ་འདས། དེ་ཙ་ན་ཤུལ་དུ་
ལུས་པའི་ཁྱེའུ་དེ་སྤྲ་མིས་གསོས་ཏེ་ནར་སོན། མི་ལོ༢༠རྗེས་ཀྱི་ཉིན་ཞིག་ལ་དབྱིན་ཇིའི་
ཚོང་གྲུ་ཞིག་གླིང་ཕྲན་དེར་བཅར་བ་ལས། ཁོ་ལག་རྒྱས་པའི་མི་བུ་དེ་སྤྲ་ཁྱུ་དང་ལྷན་དུ་
རྩེ་བ་མཐོང་། ཞིབ་ཏུ་བརྟགས་ཚེ་སི་ཀི་ཐིའི་བུ་དེ་རྡོག་པ་མི་བུ་ནང་བཞིན་སྤོ་མི་ཤེས་ལ་
མི་སྐད་ཀྱང་བཤད་ཤེས་ཀྱི་མེད། ཁོ་སྤྲ་ལྟར་སྡོང་བོར་འགོ་ཞིང་ཡལ་གའི་བར་དུ་མཆོང་
ཞིང་ལྡིང་། དེར་མི་རྣམས་ཀྱིས་སི་ཀི་ཐིའི་བུ་ཁྲིད་དེ་དབྱིན་ཇིར་འབྱོར་བ་ན་ཐམས་ཅད་
སྐད་གྲགས་ཆོད་པར་གྱུར་ཏོ། །
དུས་དེ་ཙ་ན། ཚན་རིག་མཁན་རྣམས་ཀྱང་མི་བུའི་ངག་མེད་ཅིང་སྤྱོད་ལམ་མི་
ཤེས་པའི་སི་ཀི་ཐིའི་བུ་ལ་ཞིབ་འཇུག་བྱེད་པའི་སྤྲོ་སྣང་ཤར་ཞིང་། སླར་ཡང་མི་བུའི་སྤྱི་
ཚོགས་སུ་འཇུག་ཐབས་སུ། བྱིས་པ་ནང་བཞིན་མི་བུའི་སྐད་དང་མི་བུའི་གོམས་སྲོལ་
བསླབས་བསླབས་ཀྱང་། ལོ་བཅུའི་ཕྱིས་སུ་ད་གཟོད་སྐད་ཆ་བཤད་ཤེས་ཙམ་དང་། གྱོན་
ཆས་གྱོན་ཤེས་ཙམ། རྡོག་པ་སྤོ་ཤེས་ཙམ་ལས་མ་འཁྱོངས། དེ་ལྟ་ནའང་། ལུས་ལྟོ་འཕྱེས་
འགྲོ་བ་དང་ངག་གིས་ང་རོ་སྒྲོག་པ་ནི་སྐབས་དང་སྐབས་སུ་མཐོང་ཐོས་འབྱུང་སྟེ་སྤྲ་
གཤིས་མ་དོར་བར་ཡོད།
སྣང་ཚུལ་འདི་ལ་རྒྱུ་མཚན་ཡོད་དེ། སྤྱིར་བཏང་མིའི་རིགས་ཀྱི་སྐད་བརྡ་སློབ་
པའི་དུས་ལེགས་ཤོས་ནི་ཁྱེའུ་དུས་ཡིན་མོད། སི་ཀི་ཐིའི་བུ་སླར་རྙེད་བྱུང་བ་ནི་ལོ་ཉི་
ཤུ་ལྷག་གི་རྗེས་ལ་ཡིན་ཕྱིར། སྐད་བརྡ་སློབ་པའི་དུས་སྔ་མོ་ནས་ཡོལ་ཚར་བས་བརྡ་
ལ་བྱང་བའི་སྐབས་ནམ་ཡང་ཡོད་མི་སྲིད། དམིགས་བསལ་མཚན་གཞི་འདིས་གོང་དུ་
བཤད་པ་ལྟར་བྱིས་པའི་གབ་རྩལ་ནི་རིམ་ཆག་གི་ཆོས་ཉིད་ཅན་ཡིན་པ་མཚོན་ཕྱིར།
བྱིས་པའི་སློབ་གསོའི་གཙོ་གནད་ནི་གབ་རྩལ་རིམ་ཆག་ངང་ལ་མ་བསྐྱུར་བར་དུས་
ཐོག་མངོན་དུ་དབྱུང་རྒྱུ་དེ་རེད།
བྱིས་པ་སྐྱེས་མ་ཐག་ནས་སློབ་གསོ་གཏོང་བ།
ཁོ་བོས་འདི་སྐད་དུ། བྱིས་པ་སྐྱེས་མ་ཐག་ནས་སློབ་གསོ་གཏོང་བ་དེས་གབ་རྩལ་
རིམ་ཆག་གི་ངང་ཚུལ་འགོག་པ་ཡིན་ཞེ་ན། ཁ་ཅིག་གིས་གཉོམ་ལག་མ་རྒྱས་པའི་བྱིས་
པའི་ལུས་སེམས་ལ་གནོད་སྲིད་པ་རྒྱུ་མཚན་དུ་བྱས་ནས་དགག་བཞག་བྱེད་ལས་ཆེ་
མོད། དོན་དམ་དུ་དེ་ནི་ལོག་རྟོག་རང་རེད།
བཙས་ནས་ལོ་གསུམ་བར་ནི་དུས་སྐབས་ཡག་ཤོས་ཏེ། བྱིས་པ་ན་ཚོད་མ་སྨིན་
པའི་དམིགས་རྣམ་ནི་ན་ཚོད་སྨིན་དུས་དང་རྦད་དེ་འདྲ་བ་མིན། སྐྱེས་འཕྲལ་དུ་མི་ངོ་
ཟིན་པ་མེད་ཀྱང་། ཟླ་གསུམ་བཞིའི་རྗེས་ལ་རང་གི་མ་དང་གཞན་དག་གི་བཞིན་རས་
ཀྱི་དབྱེ་བ་འབྱེད་ཤེས་ཀྱི་ཡོད། དེ་ནི་བཞིན་རས་ཀྱི་ཆོས་རྣམས་དེས་རིགས་པས་བརྡར་
ཤ་ཆོད་པ་མ་ཡིན་ཏེ།ཡང་ཡང་གོམས་པ་ལས་རང་གི་ཨ་མའི་བྱད་བཞིན་འདུ་ཤེས་པའོ། ། གསོ་
གོམས་མྱོང་དེ་ནི་བྱིས་པར་མཚོན་ན་ཡང་ཡང་བསྟན་པའི་དཔེ་དབྱིབས་ལྟར་སྒྲ་
སྤྱི་ཙམ་མ་ཡིན་པའི་དོན་སྤྱི་འཆར་བ་ཡིན་པས་ན་ལོ་གསུམ་མན་གྱི་ཁྱེའུ་ལ་ནི”དཔེ་
དབྱིབས་སློབ་གསོ”འདིས་གོམས་པར་བྱ་དགོས། ལོ་གསུམ་མ་ལོན་གོང་ནི་ཟློས་པ་སྐྱོན་
དུ་མི་འགྱུར་བའི་དུས་རིམ་སྟེ། གང་ལ་འདུན་པ་དང་གང་ཞིག་བདེ་བ་དེ་ཡང་ཡང་སྐྱོར་
བ་ཡིན། ཁོ་ཚོས་སྲོག་ཆགས་གཞན་དག་ལྟར། དཔེ་དབྱིབས་གཅེར་མཐོང་གི་རྣམ་པས་
བྱ་དངོས་ཀྱི་ཆོས་རྣམས་དེ་འཕྲལ་ཡིད་ལ་བྱེད་ནུས་ཀྱི་ཡོད། ཁོ་ཚོའི་ཀླད་པའམ་ཀུན་
གཞི་ནི་རྟོག་དཔྱོད་དང་རྗེས་དཔག གཏན་ཚིགས་ཀྱིས་བསླད་པའི་དར་མའི་བློ་རིག་ལྟ་
བུ་མ་ཡིན་པར། བྲིས་མ་སོང་བའི་ཤོག་བུ་ལྟར་འདུག་ཕྱིར། འདུ་ཤེས་དང་ཡིད་བྱེད་ཐུན་
མིན་དུ་ཡོད་དེ་དར་མ་རྣམས་ལས་རང་བཞིན་གྱིས་འདས་སོ། །འདུ་ཤེས་དང་ཡིད་བྱེད་
གསལ་བ། ལེགས་ཉེས་བླང་དོར་མེད་པའི་གནས་སྐབས་དེར་ང་ཚོས་དཔེ་དབྱིབས་ཀྱི་
རྣམ་པས་ཡང་ཡང་བསླབས་པ་ཡིན་ན། ཁོ་ཚོའི་སློབ་གཉེར་གྱི་བག་ཆགས་སད་པར་
རབ་ཏུ་ཕན་པ་ཡིན།
ལོ་གསུམ་བྱིས་པ་ཆུང་རྒྱུ་མེད་ཅེས་པའི་གཏམ་དཔེ་ལྟར། བྱིས་པ་ལོ་གསུམ་ན་
སྐྱེས་བུ་དར་མའི་འབྱུང་སྤུས་ཀྱི་ཚད་ལྡན་ནས་ཡོད། ང་ཚོས་དར་མ་ཞིག་ལ་བརྟག་ཅིང་
དཔྱད་པ་ཡིན་ན། དེར་དེ་ཉིད་ལོ་གསུམ་ཁར་མ་ལོངས་སྔོན་གྱི་ཁོར་ཡུག་གི་བག་ཆགས་
ཡོད་པ་དང་། བག་ཆགས་དེས་ཀྱང་དེའི་གཤིས་ཀར་རྐྱེན་བྱས་ཡོད་པ་ཤེས་ནུས། དེ་ནི་
བྱིས་པའི་གོམས་མྱོང་དུས་སྐབས་སམ་དཔེ་དབྱིབས་དུས་སྐབས་ཀྱིས་ཁོ་པའི་མི་ཚེ་གང་
ལ་བག་ཆགས་བཞག་ཡོད་པའི་རྟགས་ཡང་དག་གོ
འོ་ན་ལོ་གསུམ་བྱིས་པར་བག་ཆགས་གང་དག་འཇོག་པ་ཡིན་ཞེ་ན། ཕྱོགས་
གཉིས་ཏེ། གཅིག་ནི་སྐད་ཆ་དང་རོལ་དབྱངས། ཡི་གེ་དང་རི་མོ་སོགས་བློ་རིག་རྒྱས་བྱེད་
ཀྱི་དཔེ་དབྱིབས་རྣམས་སྒྲ་དང་གཟུགས་ལ་སྟོན་པ་དང་། ཅིག་ཤོས་ནི་མི་བུའི་སྤྱོད་ལམ་
དང་བཟང་སྤྱོད་གོམས་པར་བྱ་རྒྱུ་དེ་རེད།
ཕ་མར་མཚོན་ན། བྱིས་པ་ཚོན་པོ་རྒྱགས་པ་ཞིག་བཙས་པ་ནི་གོམ་པ་ཐོག་མ་སྤོས་
པ་ཙམ་སྟེ། འགན་ལྕིའི་བཤུལ་ལམ་རིང་མོ་ནི་རྗེས་ན་ཡོད། དེ་བས་ཕ་མ་དག་གིས་བྱིས་
པ་སྐྱེས་འཕྲལ་ཉིད་དུ་སློབ་གསོ་ཡང་དག་གཏོང་རྒྱུ་ནི་གཙོ་བོ་ལས་ཀྱི་རྒྱལ་པོའོ། །

ལེའུ་གསུམ་པ།
བློ་རིག་རྒྱས་པའི་དུས་ཚོད་ཆུད་མ་ཟོས།

བྱིས་པའི་ལྷན་སྐྱེས་ཀྱི་དབང་པོའི་ནུས་པ་ཁྱེའུ་དུས་ནས་རྩལ་དུ་འདོན་དགོས། དེ་
ལྟ་མིན་ཚེ་དོན་བྱེད་ནུས་ལྡན་མི་འབྱུང་ལས་ཀྱང་ཆེ། དབང་པོའི་སྒོ་རྣམས་རང་ཡུལ་ལ་
རང་སྟོབས་ཀྱིས་འཇུག་པ་ཡིན་མོད། སྦྱངས་གོམས་ཀྱིས་ནི་དབང་པོ་དེ་བས་གསལ་ལྡན་
དུ་འགྱུར་གཤིས། ངེད་ཀྱིས་བུའི་མིག་དང་སྣ་དང་རྣ་དང་ལྕེ་དང་ལུས་བཅས་ཀྱི་སྐྱེ་མཆེད་
རྩལ་འདོན་སྦྱོང་བརྡར་དང་། དེ་འབྲེལ་ཀླད་ཆེན་རྒྱས་པའི་ཐབས་བྱས་པ་ཡིན། དབང་པོ་
ལྔ་ནི་གཟུགས་སྒྲ་དྲི་རོ་རེག་བྱ་བཅས་ཡུལ་ལྔ་ངེས་བྱེད་ཉག་གཅིག་དང་དབང་པོ་སྐྱེ་ཞིང་
མཆེད་པས་རྣམ་པར་སྨིན་པ་ཀླད་ཆེན་རྒྱས་པར་བྱེད། བྱིས་པའི་ཀླད་ཆེན་གྱི་ནུས་པ་ངོས་
རེ་རེ་ནས་རྩལ་དུ་འདོན་ནུས་ཚེ། གང་དེ་ཤེས་ནོར་མཐོ་བའི་ཤེས་རབ་ཅན་ཞིག་འབྱོན་
ངེས་པ་ཡིན།
བྱིས་པའི་ཁམས་དང་འཕྲོད་པའི་ཟས་སྟེར་བ།
བྱིས་པ་ཁམས་དང་བསྟུན་ཤེས་ཀྱིས་གསོ། ལས་ཙག་ཙག་ཡིན་ཀྱང་ཞིབ་ཆ་ལྡན་
དགོས། དཔེར་ན། ལྟོགས་ངུར་འོ་ཞོ་སྣུན་པ། སྐོམ་ངུར་བཏུང་ཆུ་ལྡུད་པ། གཅིན་བངས་
གཅིན་སྟན་བརྗེ་བས་མཚོན། ཕ་མས་རྟག་ཏུ་རིག་པ་གྲུང་པོས། ཚོར་པ་རྣོན་པོས། སུན་མེད་
སྐྱོ་བྲལ་གྱིས་བྱིས་པའི་ལུས་ཁམས་གསོ་དགོས་རྒྱུ་དང་། ཕ་མས་བྱིས་པའི་དགོས་འདོད་གང་
ཡིན་དེ་འཕྲལ་ཤེས། ཇི་བཞིན་སྐོང་། བདེ་སྡུག་ཡལ་བར་མ་དོར་བས་ནི་ཕ་མ་བུ་ཕྲུག་བར་
དུངས་ཞེན་གྱི་མདུད་པ་ཅི་བས་བརྟན་པར་བྱེད།
བུ་ཟླ༤ལོན་རྗེས། ནུ་ཞོ་བླུད་ཐེངས་རེའི་སྔོན་ལ་ངས་ཚ་ལུ་མའི་ཁུ་བ་ཉུང་ཙམ་བླུད།
ཕྱིས་སུ་ཀུ་ཤུའི་ཁུ་བ་དང་། ངང་ལག་གི་སྐྱོ་ལྡུར་དང་། ལབ་སེར་གྱི་སྐྱོ་ལྡུར་དང་། ཡང་ན་ལྕ་
ཚལ་གྱི་ལྡེ་གུའང་བཏང་། ན་ཅུང་ཟད་ལོན་པ་དང་ཐང་བཏང་། ཞོག་ཁོག་དང་བྱ་སྒོང་བཙོས་
མས་ཀྱང་གསོས། བྱིས་པ་ཕལ་ཆེར་སྲན་རིགས་ཀྱི་ཟས་ལ་དགའ། ཁོ་ཚོའི་ཟས་ཀྱི་མཆོག་ནི་
དེ་ཡིན་མོད། བུ་ཁའར་ཝེ་ཐི་སྲན་རིགས་བཟར་མི་དགའ། སྤྱིར་བཏང་བྱིས་པ་གང་ལ་དགའ་
བ་དེ་དེའི་ཟས་ཀྱི་མཆོག་ཡིན་ཕྱིར། ངས་ཁོ་པ་གང་ལ་དགའ་བ་དེ་བྱིན། འོན་ཀྱང་ལོ་ཧྲིལ་པོ་
གཉིས་མ་ལོན་གོང་དུ་ངས་ཁོ་ལ་ཤ་རིགས་བྱིན་པ་མེད།
ཁ་ཅིག་གིས། ཁ་ཟས་ནི་མི་བུའི་གཤིས་ཀའི་བྱེད་རྐྱེན་དུ་སྨྲ། དེ་ཉིད་མི་བུའི་རང་
གཤིས་དང་འབྲེལ་བ་ཡོད་པ་ཁོ་བོས་ཀྱང་མཐོང་། ལ་ལས་ཟས་རིགས་མི་འདྲ་བས་གཤིས་ཀ་
མི་འདྲ་བ་བསྐྱེད་པའི"ཟས་བཅོས”"སྟོན་པ་ཡོད་དེ། བྱིས་པས་ལབ་སེར་མང་ཙམ་ཟོས་པས་
སོ་དང་སྐྱི་པགས་མདངས་དང་ལྡན། སྲན་རིགས་ཟ་དགའ་ནི་རི་མོར་དུངས། ཞོག་ཁོག་ཟ་
དགར་རྗེས་དཔག་བློ་ནུས་ཆེ། སྔོ་སྲན་ཟ་ཆེས་ཧོལ་རྒྱུག་བྱུང་རྒྱལ་བྱེད། ཚོད་དཀར་དང་ཆུར་
ཚལ་མང་དུ་ཟོས་པ་གཡུང་མོ་ཕལ་བ་ལས་མི་འབྱོན་ཟེར། ཕ་མས་དེ་སོགས་ངེས་ཚེ། རི་མོར་
མི་དགའ་བ་དག་ལ་སྲན་རིགས་དང་། གྲངས་རིག་ལ་སུན་པ་དག་ལ་ཞོག་ཁོག བརྟན་བརླིང་
མིན་པ་དག་ལ་སྲན་རིལ། དྲག་རྩུབ་ཆེ་བ་དག་ལ་ཚོད་དཀར་སྟེར་བ་བླའོ། །
བུ་ཟླ་ཕྱེད་ནས་བཟུང་། བཟའ་བཏུང་དུས་བཅད་དུ་བསྟེན་པ་བསླབས། ཕྱིས་ནས་ཀྱང་
ཁྱེའུ་སུས་སྟེར་བ་མིན། དུས་མ་ཡིན་པའི་ཟས་ཀྱིས་ནི་ཕོ་བའི་ཁུར་ལྕི། འཇུ་བྱེད་མ་ལག་
ཁུར་གྱིས་ནོན་ཚེ། ཀླད་ཆེན་དང་རིག་པ་རྒྱས་པའི་གེགས་བྱེད། མ་ཟད་ཕོ་ནད་འབྱུང་བ་
སླ། ཇི་སྐད་དུ། བདེ་སྡུག་བཏང་སྙོམས་ཕོ་བའི་ལས་ལ་རག་ཅེས་པ་ལེགས་བཤད་ཀྱི་གཏམ་
དུ་འཁུམས། དེའི་ཕྱིར། ཁོ་བོས་བུ་ལ་ཁྱེའུ་སུས་སྟེར་བ་མིན། གལ་ཏེ་ཟུངས་གསོ་དགོས་བྱུང་
ཡང་དུས་བཅད་ནང་སྟེར་བ་ཡིན།
གཟུགས་པོ་ཐང་ཐང་སྤྲོ་སྣང་སྐྱེད་བྱེད་ཡིན་པ།
ངག་རྒྱུན་དུ། ལུས་བདེ་ན་སེམས་སྐྱིད་ཟེར་བ་གནས་ལུགས་ཅན་གྱི་གཏམ་རེད།
ངེད་ཀྱི་བུ་ནི་གཟུགས་པོ་བདེ་ཞིང་སྟོབས་དང་ལྡན་ཕྱིར། གཞན་རྣམས་ཡ་མཚན་
ནས་ཡོད། གང་དེའི་རྒྱུ་རྐྱེན་ནི་ཁོ་པའི་ལུས་རྩལ་སྦྱོང་བརྡར་གྱིས་ཡིན། ངས་ནི་ཐོག་
མར་བུ་ལ་དྲོད་སྐྱིད་ཀྱི་ཁང་ཁྱིམ་ཁོར་ཡུག་ཅིག་བཟོས། ཁང་ཁྱིམ་ཁོར་ཡུག་རྫོབ་ཚེ་
བྱིས་པའི་བདེ་ཐང་ལ་གནོད་ཅིང་མ་ཞུ་བའི་ནད་ཀྱང་འབྱུང་སླ། གཙང་ཡངས་སྤྲོ་
དགའི་ཁོར་ཡུག་བསྐྲུན་པ་ནི་ལས་དང་པོ་ཡིན། དེ་ནས་གཡའ་དྭངས་ཉི་འོད་གསལ་
ཉིན་དུ། ང་དང་ཆུང་མས་ཁོ་པ་བསྐྱོར་ཏེ་ཞིང་ཁར་ཕྱིན། མངོན་དགའ་གཡུ་ལོ་ལྡེམ་
པས་བློ་ཡིད་མྱོས་པར་བྱས། བྱིས་པའི་རྐང་ལག་དང་ཁ་མིག གདོང་པ་དག་སྐ་རགས་
དང་ཐ་གུས་བསྡམས་པ་མེད་ལ་རས་སོགས་ཀྱིས་བཀབ་པའང་མིན། ནམ་ཡང་བཅིངས་
བཀྱིགས་བསྡམས་པ་མེད་དེ་རང་མོས་ཀྱི་འགུལ་སྐྱོད་དབང་བཙན་པར་བྱས། ནམ་ཟླ་
ཡག་དུས་རྒྱུན་དུ་སྒོ་ཕྱི་ནས་མལ་དུ་བསྙལ། དེས་ནི་དབུགས་གསར་འབྱིན་རྔུབ་དང་
ཉི་མ་ལྡེ་བར་ཕན། ནམ་རྒྱུན་བྱ་སྤུའི་མལ་སྟན་དུ་གཉིད་ཉལ་གྱི་ཡོད་ཅིང་། རྐང་ལག་
བརྐྱངས་བསྐུམས་ཐགས་ཐོགས་མེད་པ་བྱས། གང་ལྟར། བྱིས་པའི་ལུས་པོ་བཅིངས་པ་
མེད་པ། ནོན་པ་མེད་པ། རང་དགར་འགུལ་སྐྱོད་རུང་བར་བྱེད་རྒྱུ་ནི་གནད་དམ་པ་ཡིན།
བུ་ཟླ་ཕྱེད་ལས་མེད་ཀྱང་ཟླ་བཞིར་སོན་པའི་བྱིས་པ་ལྟར་ཤ་རུས་སྨིན་འདུག དེ་
ནི་དབུགས་གཙང་མ་འབྱིན་རྔུབ་དང་གཟུགས་པོ་སྦྱོང་བརྡར་གྱི་དབང་གིས་ཡིན། བྱིས་
པ་ཟླ་ཁ་མ་གང་གོང་། ང་ཚོས་ཁོ་པར་ལུས་རྩལ་བསླབས། ལག་པས་ལག་པ་མནན་ཏེ་
སྤར་མོས་དབྱུག་རྡང་འཇམ་པོར་དམ་དུ་བཅངས་པར་བྱས། ཕྲུ་གུ་དམར་འབྱར་ཡིན་
ཀྱང་སྤྲེའུ་བཞིན་དབྱུག་རྡང་དུ་གནམ་ལ་བཀལ་ནས་དཔྱོང་རྩལ་སྦྱངས། འོན་ཀྱང་
བཙན་ཐབས་ཀྱིས་མིན་ནོ། །
གཞན་ཡང་། ངེད་ཀྱི་ལག་མཛུབ་ཀེར་བ་ལ་སྤར་འཛིན་བྱེད་ནུས་སྦྱངས། འཆང་
འཛིན་གྱི་ནུས་པ་ནི་བྱིས་པར་ལྷན་སྐྱེས་སུ་ཡོད། གང་ལ་འཇུས་པ་དམ་དུ་འཛིན་ཅིང་
རང་ལུས་ཡར་ཡར་ཤུགས་ཀྱིས་བཏེགས། སྤར་འཛིན་ལས་དཔུང་ཤེད་རྒྱས། དཔུང་ཤེད་
རྒྱས་ཚེ་གོག་བགྲོད་ལ་རྨང་གཞི་བརྟན་པོ་ཐིངས་པ་ཡིན། ང་ཚོས་ཁོ་པར་ཁྲུས་བྱེད་པའི་
གོམས་གཤིས་ཀྱང་བསླབས། ཆུ་དྲོ་འཇམ་མིན་ན་ཁྲུས་སུ་གཞུག་དཀའ། ང་དང་ཆུང་
མས་ཁོ་པ་ཉིན་རེ་བཞིན་ཚ་གྲང་རན་པའི་ཆུ་ལ་ཁྲུས་བརྒྱབ། རྐང་ལག་མཉེ་ཞིང་འཕུར།
དེ་ལྟར་བྱས་པས་ཁྲག་རྒྱུན་འཁོར་སྐྱོད་ལ་ཕན། ཡན་ལག་བདེ་མྱུར་འབྱུང་། དབང་
ཤེས་གསལ་རྣོན་འགྲོ། བུ་ལོ་གཅིག་ལོན་ཚེ། ཁ་ལག་གདོང་འཁྲུད་དང་སོ་འཁྲུད་སྲོལ་
བསླབས། ཞོགས་པ་མལ་ནས་ལངས་རྗེས་དང་ས་སྲོས་གཉིད་དུ་མ་ཉལ་གོང་སོ་བཀྲུ་རྒྱུ་
དང་། ཁ་ཟས་ཟ་ཐེངས་རེ་རེའི་སྔོན་ལ་ལག་པ་བཀྲུ་རྒྱུའི་སྲོལ་བཙུགས། མ་ཟད་ལག་
ཕྱིས་ཀྱིས་སྣབས་འབྱིད་པའི་བཟང་སྤྱོད་ཀྱང་གོམས་པར་བྱས།
དེ་ལྟ་དེ་ལྟར། ཟས་བཅུད་དང་ལུས་རྩལ་ཉིས་ཆ་ནས་ལེགས་པར་གསོས་རྐྱེན། དེ་
སྔའི་ཟུངས་ངན་ནད་མང་གི་ཁྱེའུ་དམར་འབྱར་དེ་ཕྱི་ཕྱིར་ལུས་བདེ་སྤྲོ་སྣང་ཅན་གྱི་
བྱིས་པ་ཞིག་ཏུ་ཆགས་སོང་།
དབང་ལྔའི་སྐྱེ་མཆེད་རྩལ་དུ་བཏོན་པ།
བྱིས་པའི་ལྷན་སྐྱེས་ཀྱི་དབང་པོའི་ནུས་པ་ཁྱེའུ་དུས་ནས་རྩལ་དུ་འདོན་དགོས།
དེ་ལྟ་མིན་ཚེ་དོན་བྱེད་ནུས་ལྡན་མི་འབྱུང་ལས་ཀྱང་ཆེ། དབང་པོའི་སྒོ་རྣམས་རང་ཡུལ་
ལ་རང་སྟོབས་ཀྱིས་འཇུག་པ་ཡིན་མོད། སྦྱངས་གོམས་ཀྱིས་ནི་དབང་པོ་དེ་བས་གསལ་
ལྡན་དུ་འགྱུར་གཤིས། ངེད་ཀྱིས་བུའི་མིག་དང་སྣ་དང་རྣ་དང་ལྕེ་དང་ལུས་བཅས་ཀྱི་སྐྱེ་
མཆེད་རྩལ་འདོན་སྦྱོང་བརྡར་དང་། དེ་འབྲེལ་ཀླད་ཆེན་རྒྱས་པའི་ཐབས་བྱས་པ་ཡིན།
དབང་པོ་ལྔ་ནི་གཟུགས་སྒྲ་དྲི་རོ་རེག་བྱ་བཅས་ཡུལ་ལྔ་ངེས་བྱེད་ཉག་གཅིག་དང་དབང་
པོ་སྐྱེ་ཞིང་མཆེད་པས་རྣམ་པར་སྨིན་པ་ཀླད་ཆེན་རྒྱས་པར་བྱེད། བྱིས་པའི་ཀླད་ཆེན་གྱི་
ནུས་པ་ངོས་རེ་རེ་ནས་རྩལ་དུ་འདོན་ནུས་ཚེ། གང་དེ་ཤེས་ནོར་མཐོ་བའི་ཤེས་རབ་ཅན་
ཞིག་འབྱོན་ངེས་པ་ཡིན།
བྱིས་པའི་རྣ་ཤེས་ནི་མིག་ཤེས་ལས་ཚོར་པ་སྔ། དེའི་ཕྱིར་དབང་པོ་ལྔ་ལས་ཐོག་
མར་རྣ་ཤེས་རྩལ་དུ་འདོན་དགོས། རྣ་ཤེས་སྦྱོང་བརྡར་བྱེད་སྐབས་ཨ་མའི་སྙན་འཇེབས་
ཀྱི་གླུ་སྐད་ནི་མཁོ་གལ་ཤིན་ཏུ་ཆེ། ཁོ་བོའི་ཆུང་མར་མ་གཞི་ནས་སྐད་ངག་སྙན་པོ་ཞིག་
ཡོད་པ་ནི་བུ་ཁའར་ཝེ་ཐིའི་ལས་བསོད་རེད། བུ་ཨ་མའི་མངལ་དུ་ཡོད་སྐབས་ནས་སྙན་
འཇེབས་ཡིད་འོང་གི་གླུ་སྐད་ཐོས་རྒྱུ་བྱུང་། ང་ལ་ནི་སྙན་མོའི་ངག་མེད་ཀྱང་རྟག་ཏུ་སྙན་
ངག་གྱེར་བ་ཡིན།
བུ་ཟླ་ཕྱེད་མཚམས། ངེད་ཀྱིས་ཁོ་པར་སྙན་ངག་གྱེར། ཁོ་པས་ངེད་ཀྱི་སྙན་ངག་
གྱེར་དབྱངས་ཀྱི་འདེགས་འཇོག་ལྟར་རྣམ་འགྱུར་སྟོན། ནམ་དུས་ངེད་ཀྱིས་སེམས་པ་
ངར་སྐྱེད་ཀྱི་སྙན་ངག་གྱེར་བ་ཡིན་ན། ཁོ་པར་དེ་མ་ཉིད་དུ་ངར་རྒོད་ཀྱི་ཚུལ་མཐོང་དུ་
ཡོད་ཅིང་། ཡང་ཞི་འཇམ་ལྷོད་ཤ་ཅན་དག་གྱེར་དུས། དེ་འཕྲལ་གཡུང་ལ་འབབ་པར་
འགྱུར་ཞིང་གཉིད་ཀྱི་ཞིང་ཁམས་འགྲིམ་པར་བྱེད།དེའི་ཕན་ཡོན་དཔག་དཀའ་སྟེ། ཁྱེའུ་
ལོ་གཅིག་ལས་མེད་ཀྱང་།ངེད་ཀྱིས་གྱེར་བའི་སྙན་ངག་རེ་ཟུང་བློར་འདོན་ནུས་སོ། །
བུའི་མཉན་བྱ་དེ་རོལ་དབྱངས་ཉམས་སུ་མྱོང་བའི་རྣམ་པར་བསྒྱུར་སླད། དབྱངས་
རྟགས་བདུན་པོ་གྲགས་པའི་དྲིལ་ཆུང་ཞིག་ཉོས། དབྱངས་རྟགས་བདུན་པོ་སོ་སོར་
མདོག་དམར་པོ་དང་སེར་པོ། སྔོན་པོ། ལྗང་ཁུ། སྨུག་པོ། ལི་ཁྲི། སྔོ་ནག་གི་དར་དཔྱངས་
རེ་བཏགས། མིང་དུ་ཅོང་དམར་དང་ཅོང་སེར། ཅོང་སྔོན་སོགས་སུ་བོས། བུ་གཉིད་ལས་
སད་ཐེངས་རེར་ཁོའི་རྣ་ལམ་དུ་དྲིལ་ཅོང་ཡང་ཤ་དོད་པོས་རྡུང་ལ། མིག་སྔར་དལ་གྱིས་
སྐྱོམ་སྐྱོམ་གྱིས་བློ་རྩེ་སྒྲིམ་པར་བྱས། བུ་ལོ་ཕྱེད་དུ་ཁོ་བོས་བསྟན་པའི་ཅོང་དམར་དང་
ཅོང་སེར་གྱི་བཏགས་མིང་མ་ནོར་བར་རྡུང་ཤེས་ཀྱི་ཡོད། འདི་ནི་གདངས་དབྱངས་དང་
ཁ་དོག་མ་ནོར་བར་ངོས་འཛིན་བྱེད་ཀྱི་ཐབས་ཁྱད་པར་བ་ཞིག་ཡིན།
བྱིས་པའི་བློ་རིག་རྒྱས་བྱེད་དུ། མིག་ཤེས་སྦྱོང་བརྡར་བྱེད་རྒྱུའང་གལ་ཆེན་པོ་རེད།
བུ་སྐྱེས་ནས་ཟླ་ཕྱེད་ཙམ་ལ་ངེད་ཀྱིས་ཚོན་མདོག་སྣ་དགུའི་རས་ཉོས། ཁྱི་གུ་དང་ཞི་
ལའི་གསོབ་གཟུགས་བཟོས་ཏེ་ཁོ་པའི་མདུན་དུ་བཞག ག་ལེར་གཡོ་སྐྱོམ་གྱིས་མཐོང་
བྱེད་སྦྱོང་བརྡར་བྱས། དེར་མ་ཟད་ཤེལ་སྒོ་ཟུར་གསུམ་མས་རྩིག་ལྡེབས་སུ་འཇའ་ཚོན་
གྱི་ལྡོག་འོད་འཕྲོ་བར་བྱས་པ་བསྟན་ཐེངས་རེར་ཁོ་པ་དགའ་བ་རྒྱས་ཤིང་། ངུ་ཅོ་འདོན་
དུས་ཡིན་ཀྱང་འཇའ་རིས་དེ་མཐོང་བས་དལ་ཅག་གེར་འགྲོའོ། །
རོ་དང་བྲོ་བ་སྣ་ཚོགས་ཀྱིས་ཁོ་པའི་ལྕེ་ཤེས་རྩལ་དུ་བཏོན། ཀ་ར་དང་ཚ་ཁུ་ཟོས་
དྲགས་ན་གཟུགས་པོའི་བདེ་ཐང་ལ་གནོད་ཕྱིར། ཟས་ཁ་ལ་འཇམ་པ་དག་བྱིན། བཟའ་
བཏུང་དེ་འདྲས་བྱིས་པའི་ལྕེའི་དབང་ཤེས་ལ་མི་གནོད་པའི་ཁར། ཀ་ར་དང་ཚ་ཁུར་
དགའ་བའི་གོམས་སྲོལ་མི་ལེགས་པའང་འགོག་ནུས།
བུས་ཟླ་གཅིག་གི་རྗེས་ལ་མགོ་བོ་འདེགས་ནུས་ཀྱི་ཡོད། དེ་ལ་རྟེན་ཅིང་འབྲེལ་བ་
ལས་ངེད་ཀྱི་ལག་པས་ཁོ་པའི་རྐང་མཐིལ་ཡང་མོས་དེད་དེ་གོག་གིས་བགྲོད་པར་བྱས།
གོག་བགྲོད་ནི་ཕ་མས་བྱིས་པར་ཅིས་ཀྱང་སྔ་མོ་ནས་སློབ་དགོས། རྒྱུ་མཚན་གང་ཡིན་
ཟེར་ན། ཁྱེའུའི་འགུལ་སྐྱོད་ཀྱི་བཟོ་ལྟ་ལེགས་ཤོས་ནི་ཁ་བུབ་ལྟོ་འཕྱེ་སྟེ། ལྟོ་འཕྱེས་གོག་
བགྲོད་བྱེད་སྒང་དུ། མགོ་བོ་མཐོན་པོར་འདེགས་དགོས་པ་དེས་མཇིང་པའི་ཤ་གནད་
རྒྱས་ཤིང་མདུན་གྱི་མཐོང་ལམ་ཡངས་པོར་བྱེད་གཤིས། དབང་པོ་སྒོ་ལྔའི་བྱེད་ལས་ཐོན་
གྱི་ཡོད།དེས་ནི་བྱིས་པའི་ཀླད་ཆེན་རྒྱས་ཏེ་བློ་རིག་དང་ལྡན་པར་བྱེད་པ་ཡིན།
བྱིས་པའི་མིག་ཤེས་རྩལ་དུ་བཏོན་ཚུལ་འདི་ལྟར། ཁོ་བོས་རི་མོ་གྲགས་ཅན་གང་
མང་ཁ་དོག་སྣ་དགུའི་ཚོས་ཀྱིས་འདྲ་བཤུས་བརྒྱབ། དེ་ཡང་བུའི་ཁང་པའི་རྩིག་ལྡེབས་
སུ་སྦྱར་ཏེ་ཁེབས། རྡོ་བརྐོས་ཀྱི་འདྲ་གཟུགས་དག་ཀྱང་བཤམས། བྱིས་པས་དང་པོར་དོ་
སྣང་བྱེད་པ་ཙམ་དུ་སྣང་ཡང་ཁད་ཀྱིས་གཟུགས་རིས་ཅི་ཡིན་ངོས་འཛིན་ཐུབ་ཀྱི་ཡོད།
དེ་མཚུངས་ཁྱིམ་གྱི་ཉེར་སྤྱོད་མལ་ཁྲི་དང་། མདུན་ཅོག རྐུབ་སྟེགས་སོགས་ཅ་ལག་
རྣམས་ཀྱང་བསྟན་ཏེ་མིང་བརྗོད་པར་བྱས།
རི་མོ་ནི་བྱིས་པའི་བློ་སྒོ་འབྱེད་པར་རབ་ཏུ་ཕན། ཁོ་བོར་རི་མོའི་སྦྱངས་ཡོན་ཡོད་
སྟབས། སྲོག་ཆགས་དང་མེ་ཏོག་གང་ཡག་བྲིས། གཟུགས་སུ་བཀོད་པ་ཇི་སྙེད་བསྟན་
ཏེ་སེམས་ལྡན་དུ་བྱས། གཏམ་རྒྱུད་དུ་བརྗོད། ཇི་བཞིན་རྟོགས་པ་མེད་ཀྱང་རྣ་བ་གཡོར་
གྱི་འདུག དེར་མ་ཟད། མིག་དབང་འཕྲོག་པའི་ཚོན་ལྡན་དབུགས་ལྒང་དང་། རྩེད་ཆས།
རས་ཨོ་ལོ་སོགས་ཀྱིས་རོལ་རྩེད་བགྱིས། ཚོན་མདོག་གི་ཚོར་ཤེས་ཁྱེའུ་དུས་ནས་མ་
བསྐྱེད་ཚེ་ཆེར་སྐྱེས་དུས་ཚོར་པ་རྣོན་པོ་མི་འབྱུང་། ཕ་མ་རྣམས་ཀྱིས་ཚུལ་འདི་ངེས་རྒྱུ་
གལ་ཆེ།
པྲ་སྨྱུག་ནི་བྱིས་པའི་རྩེད་ཆས་རབ་ཅིག་ཡིན། ཁོ་བོས་རྒྱུན་དུ་པྲ་སྨྱུག་ཁྱེར་ཏེ་བུ་
དང་ཚོན་མདོག་འགྲན་བསྡུར་གྱི་རོལ་རྩེད་བྱས། དེ་ཡང་བྲིས་མ་སོང་བའི་ཤོག་ངོས་
སུ། སྔོན་ལ་ངེད་ཀྱིས་པྲ་སྨྱུག་ལྗང་ཁུས་འཕྲེད་ཐིག་ཅིག་བྲིས། འདྲ་མཚུངས་ཁོ་ལའང་
འབྲིར་བཅུག ཡང་ངེད་ཀྱིས་ལྗང་ཐིག་དེའི་མུར་པྲ་སྨྱུག་དམར་པོས་རིང་ཚད་དེ་འདྲ་
ཞིག་བྲིས། ཡང་ལད་ཟློས་བྱེད་དུ་བཅུག བསྟུད་མར་བྲིས་པས་བུ་སུན་སྣང་སྐྱེ་བའི་ཚུལ་
མཐོང་ན་མཚམས་འཇོག་པ་ཡིན།
ཁོ་བོས་རྟག་ཏུ་བུ་ཕྱི་རོལ་ཏུ་ཁྲིད་དེ་འཆམ་འཆམ་ལ་འགྲོ། དེར་རྩྭ་ལྗང་མེ་ཏོག་
དང་། གནམ་གྱི་དུ་སྤྲིན། ཁང་པའི་ཚོན་མདངས། ལྭ་བའི་ཚོས་རྩི་སོགས་ཀྱི་དབྱིབས་
དང་ཁ་དོག་ལ་དོ་སྣང་བྱེད་པར་གདམས། དབྱིབས་དང་ཁ་དོག་ནི་ཚོར་པའི་རྣོ་རྩལ་
འབྱིན་ཕྱིར་ཡིན། བློ་སེམས་རྩེ་གཅིག་ཏུ་གཞོལ་བའི་སྲོལ་བཟང་གོམས་ཕྱིར། ངེད་
གཉིས་ནམ་རྒྱུན་ཚོང་ཁང་དུ་ཕྱིན། ཚོང་རྫས་ཅི་ངེས་དང་གང་ངེས་བཤད་རེས་བྱས།
དངོས་མིང་ཅི་བས་མང་བ་ངེས་ན་དེ་བས་བཟང་། ཁོ་པས་སྣང་འཇོག་མ་བྱས་ཚེ་དེ་
འཕྲལ་སྐྱོན་བརྗོད་ཀྱང་བྱས། དབྱིབས་གཟུགས་ཡིད་བྱེད་ཀྱི་ཐབས་འདི་ནི་བྱིས་པའི་
དྲན་ཤེས་རྩལ་དུ་འདོན་པའི་ཐབས་དམ་པ་སྟེ། བུ་ལོ་གཉིས་ལས་མེད་ཀྱང་དྲན་ཤེས་
གཞན་ལས་ཁྱད་དུ་འཕགས་པ་མངོན།
རེག་བྱ་དང་རྒྱན་ཚིག་ནི་དངོས་པོའི་མཚན་གཞི་ལས་བསླབས། དེ་ཡང་བུ་ལོ་
གཅིག་ལྷག་ལོན་སྐབས། ངེད་ཀྱིས་མདོག་སྣ་ཚོགས་ཀྱི་དབུགས་ལྒང་གང་མང་ཉོས། ཐ་
གུ་ཕྲ་མོས་ཁོ་པའི་ལག་ངར་དུ་བཏགས། དབུགས་ལྒང་ནི་ཁོ་པའི་ལག་པ་འགུལ་སྐྱོད་
ཀྱི་བབ་དང་བསྟུན་ཏེ་གཡོ་འགུལ་བྱེད། གཟའ་འཁོར་རེ་ལ་མདོག་རེ་བརྗེས། རོལ་
རྩེད་རྩེ་སྟངས་འདིར་ཁོ་པ་ཤིན་ཏུ་དགའ་ཞིང་། དེ་ལས་མདོག་དང་དབྱིབས་དང་། ལྕི་
ཡང་སོགས་ངེས་པར་བྱས། དེ་མཚུངས་ཀོ་སེག་གིས་མཚོན་པའི་དངོས་པོས་རྩུབ་པོ་
དང་། ཤེལ་ལེབ་ཀྱིས་མཚོན་པའི་དངོས་པོས་འཇམ་པོ་སོགས་ཀྱི་རེག་བྱའི་མཚན་ཉིད་
ཀྱང་ངེས་པར་བྱས། སྐབས་དེ་དག་ཏུ་དེ་སོགས་ཁ་ལ་ཁྱེར་ཏེ་ཟ་བར་བྱེད་པ་དེ། ཕ་མས་
སྐབས་དང་སྐབས་སུ་འགོག་དགོས་པ་ཡིན།
གཞན་ཡང་། ལག་པའི་བྱེད་ནུས་རྩལ་དུ་འདོན་རྒྱུའང་ཤིན་ཏུ་གལ་ཆེན་པོ་ཡིན།
བྱིས་པའི་སྤར་མོ་ཁ་ཕྱེ་བ་དང་རྩེད་ཆས་གང་ཅི་སྤྲད། མཛུབ་མོའི་མཉེན་འགུག་སྦྱངས།
བཏང་འཛིན་གྱི་བྱེད་རྩོལ་བསླབས། ངེད་ཀྱི་མཛུབ་མོས་ཁོ་པའི་མིག་སྔར་དྲིལ་ཆུང་
དཀྲོལ་དུས་དགའ་ནས་ལག་ཟུང་བརྐྱངས་བསྐུམས་བྱེད། ལག་པ་ནི་ཟ་བྱེད་དང་། འབྲི་
བྱེད་དང་། འཇུ་བྱེད་དང་། འཕུར་བྱེད་སོགས་ཡིན་པ་ཁྱེའུ་དུས་ནས་ངེས་པར་བྱས།
མདོར་ན། ལས་དེ་སོགས་བྱེད་པ་ནི་བྱིས་པའི་གབ་རྩལ་ཆུད་མ་ཟོས། ཡན་པོར་མ་
སོང་བར་མངོན་དུ་དབྱུང་རྒྱུའི་ཕྱིར་ཡིན། དེ་ལྟ་ན། བྱིས་པས་ཆོ་མེད་མདོ་མེད་དུ་རང་
གི་ལག་མཛུབ་སོ་བལྡད་དང་། ཅི་མིན་འདི་མིན་དུ་སྣང་བ་མ་སྐྱིད་པའི་ངུ་ཅོ་འདོན་པ་
མེད། དེ་ཡང་བྱིས་པའི་འདོད་མོས་ལྟར་ལས། ཨུ་ཚུགས་དང་དྲག་རྩུབ་ཀྱིས་བྱེད་མི་རུང་
བ་ཕ་མ་ཀུན་གྱིས་ཤེས་དགོས་སོ།།
ཐ་སྙད་ཁྱེའུ་དུས་ནས་ངེས་པར་བྱས་པ།
བློ་རིག་རྒྱས་པའི་བསྐལ་པ་ལེགས་ཤོས་ཤིག་ནི་མི་བུ་ཐམས་ཅད་ལ་ཡོངས་ཁྱབ་ཏུ་
ཡོད། མི་བུའི་བློ་རིག་རྒྱས་བྱེད་ལ་ཕན་ནུས་གལ་ཆེན་འདོན་པའི་གོ་སྐབས་དེ་མ་ཤོར་
བ་ཡིན་ན། མི་ཚེ་དོན་ཡོད་པ་དང་གྲ་རྒྱས་ཕུན་སུམ་ཚོགས་པོར་འོང་བའི་རྒྱུ་ཡིན་ཕྱིར།
ཕ་མ་སུ་ཡིན་ཀྱང་ཡན་པོར་མི་གཏོང་བ་གལ་ཆེ། དེ་ལྟར། ཕྲུ་གུར་སྐད་བརྡ་ངེས་པའི་
དུས་སྐབས་ནི་ལོ༣གྱི་སྔོན་ལ་ཡིན། ཚུལ་འདི་ཕ་མ་རྣམས་ཀྱིས་ངེས་པར་ཤེས་དགོས་
པའི་གནས་ཡིན། སྐད་ཆ་ཇི་ལྟར་ཤེས་སྔ་ན་དེ་ལྟར་ལེགས། རྒྱུ་མཚན་ཡོད་དེ། སྐད་
ཆ་ནི་ཤེས་བྱ་སློབ་པའི་ལག་ཆ་ཡིན་པར་མ་ཟད། བསམ་གཞིག་ཀྱང་དེ་ལ་བརྟེན་ནས་
གཏོང་བ་ཡིན། སྐད་ཆ་མ་ཤེས་ཚེ་ཤེས་བྱ་གང་ཡང་བསླབ་ཏུ་མེད་ཅེས་བཤད་ཀྱང་ཆོག
འགྲོ་བ་མིའི་རིགས་སྲོག་ལྡན་གཞན་ལས་ཤེས་རབ་ཆེ་བ་ནི་སྐད་ཆ་བེད་སྤྱོད་
བཏང་རྐྱེན་གྱིས་རེད། བྱིས་པས་ཆུང་དུས་ནས་སྨྲ་མ་ཤེས་ཚེ། ལྷན་སྐྱེས་ཀྱི་རྩལ་ནུས་
གང་ཇི་སྙེད་ཅིག་མངོན་དུ་དབྱུང་དཀའ། ལོ༦གི་སྔོན་ལ་སྐད་ཆ་འཁྲུལ་མེད་དུ་བཤད་
ཤེས་པ་དག་ནི་བློ་རིག་རྒྱས་པ་ཤིན་ཏུ་མྱུར་ལ། མྱུར་ཚད་གང་དེར་བྱིས་པ་གཞན་གྱིས་
ཟླར་མི་སླེབས་པ་ཞིག་རེད།
ཁོ་བོས་བྱིས་པའི་བློ་རིག་རྒྱས་ཐབས་སྟོན་པ་འདི། བྱིས་པའི་ལུས་སྟོབས་རྒྱས་པ་
ཁོ་ནར་འབད་པའི་ཕ་མ་ཕལ་བོ་ཆེའི་ལུགས་དང་མི་མཐུན་པས། ཁོ་ཚོས་ཡ་མཚན་
པོར་མཐོང་ཞིང་སྲིད་པ་མེད་སྙམ་གྱི་རྣམ་འགྱུར་སྟོན། དོན་དམ་དུ་ཕ་མས་སྣང་འཇོག་
ཅུང་ཟད་བྱས་པ་ཡིན་ན། ཁྱེའུ་ཡིན་ཀྱང་སྐྱེས་བུའི་ཤེས་རྒྱུད་ཀྱིས་བསྡུས་དང་མ་བསྡུས་
ཀྱི་སྐད་སྒྲ་ཀུན་ལ་ཚོར་པ་རྣོ་བ་རྟོགས་ནུས་པ་རེད། ཚུལ་དེས་བྱིས་པ་ནི་ཁྱེའུ་དུས་ནས་
སྐད་ཆའི་སློབ་གསོ་གཏོང་རུང་ཡིན་པ་བདེན་དཔང་བྱས་ལ། དེར་བརྟེན། ངེད་ཀྱིས་
བྱིས་པར་ཚོར་ཤེས་ཡོད་མ་ཉིད་དུ་སྐད་ཆ་སློབ་དགོས་རྒྱུ་དང་། བྱིས་པ་ཟླ་ཕྱེད་དུ་ཐ་
སྙད་ངེས་པའི་སློབ་གསོ་གཏོང་འགོ་རྩོམ་པའི་གྲོས་འདོན་པ་ཡིན།
དེ་ཡང་། བུ་ཟླ་ཕྱེད་དུ། ངེད་ཀྱིས་ཁོ་པའི་མིག་སྔར་ལག་མཛུབ་བསྟན། ཁོས་
མཐོང་བ་དང་སྤར་འཛིན་བྱེད། དང་ཐོག་མཐོང་བ་མི་གསལ་བའི་རྐྱེན་གྱིས་མ་ཟིན་
ཀྱང་། ཕྱིས་སུ་ཤུགས་བརྒྱབ་བརྒྱབ་པ་ལས་ཟིན་པར་གྱུར་པ་ན་དགའ་བ་རྒྱས་བཞིན་ཁ་
ལ་ཁྱེར་ནས་ཟ་གྲབས་བྱེད། དེར་ངེད་ཀྱིས་སྙིང་ཉེའི་སྐད་ཀྱིས།"མཛུབ་གུ། མཛུབ་གུ"
ཞེས་སྒྲ་དག་གསལ་གསུམ་གྱིས་ཡང་ཡང་བཟླས་པས་མཚོན། བྱིས་པར་རྣམ་པར་རིག་
བྱེད་དང་ལྡན་པ་མཐོང་ཚེ། ང་དང་ཆུང་མས་ཁོ་པར་དངོས་པོ་ཅི་རིགས་སྟོན་བཞིན་
དེ་དག་གི་མིང་རྣམས་རེ་རེ་བཞིན་གསལ་པོར་བརྗོད། ཐབས་འདི་བསྟེན་པ་ལས། མ་
འགྱངས་པར་བུའི་ངག་ལས་མིང་དེ་རྣམས་དག་པོར་ཐོན་གྱི་ཡོད། སྐད་ཆ་ནི་བཤད་
དགོས་ལ་ཉན་ཡང་དགོས་པ་ཞིག་ཡིན་སྟབས། འཆད་ཉན་གྱི་ཁོར་ཡུག་ཆ་རྐྱེན་ནི་ཕ་
མ་རྣམས་ཀྱིས་བཟོ་དགོས།
བྱིས་པ་ཟླ་གཅིག་དང་ཕྱེད་ན་སྐད་ཆའི་བག་ཆགས་སད་དེ་ཡོད་ཕྱིར། ཕ་མས་སྔ་
མོ་ནས་བྱིས་པ་དང་ལབ་གླེང་བྱེད་འོས།དུས་དེ་ཉིད་དུ་ཕ་མར་ཁ་བརྡ་མེད་པ་དང་བྱིས་
པར་ཁ་ཡ་མ་བྱས་པ་ཡིན་ན།བྱིས་པའི་སྐད་ཆ་བཤད་པའི་གོ་སྐབས་རབ་ཅིག་ཤོར་སོང་
བ་ཡིན། བྱིས་པ་ནི་ཕར་བོས་པས་ཚུར་ཨ་ལན་སྟེར་བ་དེ་ཙམ་དུ་མེད་དེ། ནམ་དུས་
གང་དུ་ཆིག་ལབ་རྒྱག་གི་ཡོད། དུས་སྐབས་ལེགས་ཤོས་དེར་ཕ་མས་བྱིས་པ་དང་ལབ་
གླེང་བྱེད་ཅིང་། རྣ་ཤེས་རྩལ་དུ་འདོན་དགོས་པ་ཡིན།
བུ་གཉིད་སད་པའི་དུས་གང་དུའང་། ང་ཚོས་ཁོ་པར་ལབ་གླེང་བྱེད་པ་མིན་ན་གླུ་
དབྱངས་ལེན་གྱི་ཡོད། ཁོ་པ་ནམ་ཞིག་ལ་མདུན་གྱི་དངོས་པོ་གང་རུང་ལ་ཅེར་འདུག་
པ་མཐོང་ཚེ་ངེད་ཀྱིས་དངོས་པོ་གང་དེའི་མིང་གིས་བརྗོད་དེ་བསྟན་ཅིང་། ངས་ལས་ཀ་
བྱེད་སྒང་དུའང་ལས་ཅི་ཞིག་བྱེད་ཀྱི་ཡོད་ཚུལ་ཁོ་པར་ལབ་པ་ཡིན། ཕ་མས་བྱིས་པར་
དམིགས་ནས་བཤད་པའི་སྐད་ཆ་ནི་སྒྲ་དག་གསལ་གསུམ་ཚང་དགོས་ལ། ཡང་ཡང་ཟློ་
བར་ངལ་མི་བྱ་བ་ཡིད་ལ་འཇགས་དགོས། ང་ཚོས་བྱིས་པས་འཛུམ་སྟོན་པ་དང་རྐང་
ལག་རྐྱོང་བའི་ཚུལ་མཐོང་ཚེ། དེ་འཕྲལ་གཟེངས་བསྟོད་སྐུལ་འདེད་བྱས་ཤིང་། ངག་
ལས"ཨ་མ"དང"ཨ་ཕ"ཞེས་པའི་སྒྲ་ཐོན་པ་ཡིན་ན། ལྕགས་དམར་ཚ་རྡུང་གི་ཚུལ་དུ་
སྐད་ཆ་སློབ་པའི་སྤྲོ་སྣང་ཡར་ལ་བསྐྱེད། རྟག་ཏུ་གཏམ་རྒྱུད་བཤད་པ་དང་གླུ་དབྱངས་
ལེན་ཚུལ་བསླབས་ཤིང་། བྱིས་པ་ངག་དང་ལྡན་པ་ན་ཕ་མས་ཚིག་སྦྱོར་ཐུང་ངུས་གོ་
དོན་རྟོགས་པར་བྱེད་པའི་ཐབས་ལའང་འབད་དོ། །
ཁོ་བོས་བུ་ལ་སྐད་ཆ་བསླབས་པ་ལས། འདིར་བྱེད་ཐབས་གང་ཡག་ཕ་མ་རྣམས་
ཀྱི་གཟིགས་མོར་འབུལ་བ་ལ།
དང་པོ། བྱིས་པར་སྐད་གདངས་དག་མོ་བསླབས་པ།
བུའི་ངག་ལས་འབྱིན་སླ་བའི་སྐད་སྒྲ་ཐོན་རྒྱུ་ཡོད་པ་ནས་བཟུང་། ངས་ཁོ་པར་
"ma- ma"དང"Fa-Fa"ལ་སོགས་ཀྱི་སྒྲ་འབྱིན་སྟངས་བསླབས། བུ་ངའི་སྐད་རྗེས་
འབྲངས་ནས་བརྗོད་པ་དག་པོར་མ་ཐོན་ཡང་། སྒྲ་འདྲ་བོའམ་ཉེ་བ་ཐོན་ཚེ་བསྔགས་
བརྗོད་ཀྱིས་ཡང་ཡང་བཤད་པར་བསྐུལ། སྐབས་འདིར་ཡིད་འཇོག་བྱ་དགོས་རྒྱུ་ནི།
བྱིས་པས"Fa-Fa”ཞེས་བརྗོད་པ་ཕ་མས"Ka-Ka"ཞེས་སུ་འཁྲུལ་ནས་བསྟོད་ར་བྱས་པ་
ཡིན་ན་འཁྲུལ་ངོ་མི་ཟིན་པའི་སྐྱོན་ཏེ་ཕྱིས་སུ་ཡོ་བསྲང་བྱེད་དཀའ་བ་ཡིན།
སྐད་བརྡ་སྦྱོང་བརྡར་གྱི་དུས་ནི་བྱིས་པ་གཉིད་སད་རྗེས་ཀྱི་དུས་ཚོད་གཅིག་གི་
ཕྱིས་ལ་ཡིན། རྒྱུ་མཚན་ནི་དུས་དེར་བྱིས་པའི་རྣམ་རིག་དྭངས་ཤིང་གསལ་ཕྱིར། བསླབ་
འབྲས་ལེགས་པོ་ཐོན་པ་ཡིན།སྐད་ཆ་སློབ་སྒང་དུ་བྱིས་པ་དང་ཕ་མས་ཕན་ཚུན་གདོང་
ལ་ཕུར་ཚུགས་སུ་ལྟ་ཞིང་མཆུ་སྒྲོས་ཀྱི་འགུལ་སྟངས་སྟོན། བརྗོད་པ་གང་ཡིན་སྒྲ་དག་
གསལ་གསུམ་ཚང་བའི་ཁར། ཚིག་ཉུང་དོན་གསལ་གྱིས་ཡིན་པ་མ་གཏོགས། ཚིག་
ལྡབ་ལྡིབ་ཉག་ཉོག་ཆེ་ན་བྱིས་པ་རྨོངས་པར་བྱེད་པས་འཛེམ།
གཉིས་པ། མིག་མདུན་གྱི་དངོས་པོའི་མིང་བསླབས་པ།
སྐད་རིགས་གཞན་སློབ་དུས་ཐ་སྙད་མང་པོ་ཡིད་ལ་ངེས་དགོས། འོན་ཀྱང་དཀའ་
ཁག་ནི་བརྗེད་ངས་ཀྱིས་འཁྱེར་འགྲོ་བ་དེ་རེད། མི་དར་མ་རྣམས་ལ་དེ་ལྟར་ཡིན་ན་
བྱིས་པར་སྨོས་ཅི་དགོས། ཁོ་བོའི་ཉམས་མྱོང་ལྟར་ན། ཐ་སྙད་རེ་རེ་བཞིན་བློར་འཛིན་
པ་ལས། གང་ལ་མོས་པའི་དཔེ་ཆ་བཀླགས་ན་ཐ་སྙད་ཅི་མང་ངེས་ཐུབ་ཀྱི་ཡོད། དེ་བས།
བྱིས་པར་ཐ་སྙད་སློབ་དུས་བློར་འཛིན་བྱ་གག་རྒྱངས་གསོ་ལྟ་བུ་མི་བྱེད་པ་གལ་ཆེ།
ལུས་མ་ཚེགས། རིག་པ་མ་བསྒྲིམས། ཤུགས་མ་བརྒྱབ་པར་ནི་བྱིས་པར་སྐད་ཆ་
སློབ་པ་དཀའ། ང་ཚོས་རི་ར་བ་ཁང་ཁྱིམ་དང་ཉེར་སྤྱོད་ཅ་ལག་སོགས་བྱིས་པའི་མིག་
ལ་བསྟན། མིང་གིས་བརྗོད། གོ་དོན་བཤད་དེ་ཁོ་པའི་སྐད་ཆ་བཤད་ནུས་རྩལ་དུ་བཏོན།
དེ་ཡང་མིག་ལ་སྣང་བ་དབང་བཙན་པར་བྱས། ཅི་མཐོང་དེ་སློབ་ཀྱི་རྣམ་པས་ངེས་པར་
བྱས་པ་སྟེ། ཐ་སྙད་ལ་མི་རྨོངས་པའི་ཐབས་ལ་བརྩོན།
ཉིན་བཞིན་དགོང་ཟས་ཟོས་རྗེས་བུ་ཁྲིད་དེ་འཆམ་འཆམ་ལ་སོང་། ལམ་ཁར་བྱ་
དངོས་ཅི་མཐོང་ང་ཚོས་འགྲེལ་བཤད་བརྒྱབ་པ་ཡིན་ལ། དེར་ལམ་འགྲོ་པ་དང་། གློག་
སྒྲོན་དང་། ཁང་པ་དང་། ཤིང་རྟ་དང་། སྡོང་བོ་དང་། མེ་ཏོག་དང་། གནམ་ལ་འཕུར་བའི་
བྱ་དང་ས་ལ་འགྲོ་བའི་ཁྱི་སོགས་རིག་ཚད་མཐོང་ཚད་ལ་བསམ་བཞིན་དོ་སྣང་བྱེད་དུ་
བཅུག བུ་ནི་སྣང་བ་ཡོད་རྒུར་མཚར་འཛིན་ཆེ་སྟེ། སྒོ་ཕྱིར་ཐོན་པ་དང་དགའ་སྤྲོ་དཔག་
མེད་ཀྱིས་མིག་རིག་རིག་གིས་ལྟ། མཛུབ་མོ་ཀེར་ཀེར་གྱིས་སྟོན། ཡ་ཡ་དང་ཡེ་ཡེ་བར་
མེད་སྒྲོག སྐད་ཆ་བཤད་པའི་གྲབས་གཤོམ། དུས་དེར་སླ་བ་སྔོན་དང་དཀའ་བ་རྗེས་ལ་
སྟེ་གོམ་པ་རིམ་བགྲོད་ཀྱིས་ཡར་རྒྱས་གཏོང་བ་གལ་ཆེ། སློབ་རྒྱུན་མ་བཏང་བ་ཡིན་ན་
བློ་ཡིད་ཚིམ་པའི་འབྲས་བུ་ལོན་པ་གདོན་མི་ཟའོ། །
གསུམ་པ། བྱིས་པའི་བརྩེ་སེམས་གཏམ་རྒྱུད་ཀྱིས་བསྐྱེད་པ།
བྱིས་པས་སྐད་ཆ་གོ་བ་དང་ང་ཚོས་ཁོ་ལ་གཏམ་རྒྱུད་བཤད། གཏམ་རྒྱུད་བཤད་རྒྱུ་
ནི་སློབ་གསོ་གཏོང་ཐབས་གལ་ཆེན་ཞིག་ཡིན། བྱིས་པ་འཇིག་རྟེན་འདིར་ཆ་མེད་ཅིང་
རྨོངས་ཆེ་གཤིས། རྒྱུས་མངའ་ཇི་ལྟར་སྔ་ན་དེ་ལྟར་ལེགས། གཏམ་རྒྱུད་ཀྱི་ཐོས་པ་སྒྲོག་
པ་ནི་ཐབས་དམ་པ་སྟེ། དེས་ཁོ་ཚོའི་དྲན་ཤེས་དང་འཆར་སྒོ་སྦྱོང་བརྡར་དང་ཤེས་བྱ་
འཕེལ་བར་བྱེད། བྱིས་པའི་ཐོས་པ་འཛིན་པ་ལ་གཏམ་རྒྱུད་བཤད་པ་ལས་ལྷག་པ་མེད།
ཤེས་བྱ་གང་ཞིག་གཏམ་རྒྱུད་དང་སྦྱར་ཏེ་བཤད་པ་ལ་ཁོ་ཚོ་ཉན་སྤྲོ་བར་མ་ཟད་བག་
ཆགས་ཟབ་མོ་འཇོག་ཐུབ་པ་ཡིན།
ངེད་ཀྱིས་གཏམ་རྒྱུད་བཤད་པ་ལས་གཞན། དོན་ལྡན་གྱི་གསུང་རབ་ཀྱང་བུའི་རྣ་
བར་བསྒྲགས་པ་ཡིན། ཁོ་བོ་ཆོས་པ་ཞིག་ཡིན་པའི་ཆ་ནས། ཕ་མ་རྣམས་ལ《དམ་པའི་
གསུང་རབ》བྱིས་པའི་རྣ་བར་སྒྲོག་རྒྱུ་འོས་སྦྱོར་བྱེད་དེ། བྱིས་པར་བཟང་སྤྱོད་གདམས་
པ་ལ་འདི་ལས་ལྷག་པའི་གསུང་རབ་གྲགས་རྩོམ་ཤིན་ཏུ་ཉུང་བས་སོ། །གསུང་རབ་དང་
གཏམ་རྒྱུད་ནི་འཆད་ཉན་བྱས་པ་ཙམ་གྱིས་མི་འཐུས་ཏེ། བཤད་ཚར་བ་དང་བྱིས་པར་
ལད་མོ་ཐེངས་ཤིག་བྱེད་དུ་བཅུག དེ་ལྟ་མིན་ཚེ་གཏམ་རྒྱུད་བཤད་པའི་དམིགས་ཡུལ་མ་
གྲུབ་པ་ཡིན།
བུ་སྐད་ཆར་མ་བྱང་བའི་དུས་ནས་བཟུང་། ཁོའི་ཨ་མས་ཁོ་པར་རོམ་དང་གྷི་རི་
སི། ཡོ་རོབ་སོགས་ཀྱི་ལྷ་སྒྲུང་དང་ངག་རྒྱུན་བཤད། སྐད་ཆ་བཤད་ཤེས་ཚུན་དུ་ང་ཚོས་
གདངས་དབྱངས་སྙན་ཞིང་ཡིད་འཛིན་བདེ་བའི་བྱིས་གླུ་གྱེར་ཏེ་དགའ་བ་བྲོད་པས་ཐ་
སྙད་ཡིད་ལ་འཇགས་པར་བྱས། རྣམ་པ་གཞན་དུ་ན། གཏམ་རྒྱུད་དང་ལྷ་སྒྲུང་གི་བརྗོད་
དོན་ཇི་བཞིན་ང་ཚོས་ལྷན་དུ་འཁྲབ་སྟོན་ཡང་བྱས། སློབ་གསོ་དེ་ལྟར་བཏང་བ་ལས་བུ་
ལོ5ལ་སོན་ཚེ་ཐ་སྙད་སུམ་ཁྲི་ངེས་འདུག་ཅིང་།བསླབ་འབྲས་དེ་ནི་བྱིས་པ་ལོ་བཅུ་ཕྲག་
ཡོད་པ་ལས་ཀྱང་ལྷག་ནས་ཡོད།
བཞི་པ། ཐ་སྙད་ཀྱི་གོ་དོན་ཡང་དག་ཏུ་ངེས་པར་བྱས་པ།
ཕུན་ཚོགས་ཐ་སྙད་ངེས་པའི་གོ་དོན་ཇི་བཞིན་རྟོགས་པར་བྱེད་པའང་སྐད་ཆ་
སློབ་གསོ་ལས་ཀྱི་གནད་གལ་ཆེན་ཞིག་ཡིན། བུའི་བློ་ཡུལ་དུ་སྒྲ་དོན་མ་ངེས་པའི་བྱ་
དངོས་ཀྱི་རིགས་ལ་ནི་འདི་སྒྲ་དང་དེ་སྒྲའམ་ཚབ་མཚོན་གྱི་ཐ་སྙད་སྦྱར་པ་མིན། སྒྲ་
དོན་ཇི་བཞིན་ངེས་རིགས་ལ་ད་གཟོད་ཚབ་མིང་དེ་སོགས་སྦྱར་པ་ཡིན། ཐ་སྙད་ལ་ལ་
ནི་འགྲེལ་བཤད་རྒྱས་པ་མེད་ན་ངེས་དཀའ་བར་འདུག་མོད། ངེད་ཀྱིས་རབ་བེ་རོབ་བེར་
སླ་བཅོས་བྱས་པ་མིན། སྐབས་འགར་ཐ་སྙད་ཀྱི་གོ་དོན་གསེད་འགྲོལ་བྱས་པར་བུ་རེ་
ཞིག་མགོ་བོ་འཁྲུག་གི་འདུག་ནའང་། དེ་ལྟར་བྱེད་པ་ནི་བྱིས་པར་སློབ་གཉེར་གྱི་ཐབས་
དང་རྣམ་འགྱུར་སློབ་པ་ཡིན་པར་ཁོ་བོས་འདོད། བསླབ་པ་གང་དུ་དཀའ་གནད་དང་
འཕྲད་པ་གཡོལ་བར་བྱས་ན་ནི། ཟབ་དོན་ཤེས་ཐབས་མི་བྱེད་པའི་སྲོལ་ངན་གོམས་པར་
བྱེད་པ་ཡིན་པས་གཟབ།
ལྔ་པ།སྐད་ཆ་ཟུར་ཕྱིན་པར་བཤད་རྒྱུ་བསླབས་པ།
ཕ་མ་ལ་ལས་བྱིས་པར་ཟུར་ཆག་པའི་སྐད་དང་། གཅེས་སྐད་སློབ་པར་བྱེད།
དཔེར་ན་གོ་རེ་ལ་གོ་གོ་དང་། བྱིས་པ་ལ་ལོ་ལོ། ནུ་མ་ལ་ནེ་ནེ་ཟེར་བ་ལྟ་བུ། ང་ནི་དེ་ལ་
དགའ་བོ་ཁྱོན་ནས་མེད། ཆ་མ་ཚང་བ་དང་ཧྲིལ་པོ་མིན་པ། ཆག་གྲུམ་ཤོར་བའི་སྐད་
ཆ་སློབ་པ་ནི་བྱིས་པའི་ངག་ལ་ཕན་ལས་གནོད་ཆེ། ཕ་མ་ཕལ་ཆེ་བས་ཟུར་ཆག་དང་
གཅེས་སྐད་སློབ་བདེ་བ་ཁོ་ན་རྒྱུ་མཚན་དུ་བྱེད་མོད། དོན་དམ་དུ་ལོ་གཉིས་གསུམ་ལོན་
པའི་བྱིས་པ་ལ་ནི་སྒྲ་དག་གསལ་བོས་ཟུར་ཕྱིན་གྱི་སྐད་ཆ་བསླབས་པ་ཇི་བཞིན་བརྗོད་
ནུས་ཀྱི་ངག་གྲུབ་སྟེ་ཡོད། ཇི་སྐད་དུ། འཇོན་ཐང་གང་ཞིག་མ་སྤྱད་པ། །དེ་ཡི་བར་དུ་
གཏིང་མི་དཔོག །ཅེས་པ་ལྟར། བྱིས་པའི་བློར་ངེས་རུང་གི་ཐ་སྙད་གང་ཞིག་ཕ་མས་ཟུར་
ཕྱིན་པར་མ་བསླབས་ཚེ། བློ་རིག་བཀྲ་བ་འབྱོན་དཀའ་སྟེ། གླེན་རྟགས་ཚ་བོ་དེ་འདྲ་མི་
སྟོན་པར་མཁྱེན།
མི་སྐད་ཟུར་མ་ཕྱིན་པའམ་རྣལ་མ་མ་ཡིན་པའི་སྒྲ་དེ་དག་སློབ་བདེ་བ་བདེན་མོད།
དེས་ཁུར་པོ་ལྕི་མོ་ཞིག་ཞོར་ལ་དྲུད་དེ་ཡོད། ཟུར་ཕྱིན་ཚད་ལྡན་གྱི་སྐད་ནི་བྱིས་པར་སྔ་
རུང་འཕྱིས་རུང་སློབ་དགོས་ལ། ཟུར་ཆག་དང་གཅེས་སྐད་ཀྱི་རིགས་ནི་བྱིས་པས་སྔ་
རུང་འཕྱིས་རུང་འདོར་དགོས་པ་ཡིན། སྐད་རིགས་མི་འདྲ་བ་གཉིས་བསླབས་པ་ལྟ་བུ་
ལས་ཁོ་ཚོར་ཁུར་པོ་ལྷག་མ་ཞིག་བཀལ་བ་དེ་འདྲ་ནི་རྒྱུ་མཚན་མེད་པ་ཞིག་རེད། ཟུར་
མ་ཕྱིན་པའི་བརྡ་དང་ཐ་སྙད་བརྗོད་པའི་བྱིས་པའི་བྱེད་རྩོལ་ཡོད་རྒུ་ཤེས་བྱ་གཞན་དག་
སྦྱོང་བའི་ཧུར་བརྩོན་དུ་བསྒྱུར་ཆོག་གི་རེད་མོད། འོན་ཀྱང་ཕ་མའི་ནོར་འཁྲུལ་གྱི་སློབ་
གསོ་བྱེད་ཐབས་ལས་ཁོ་ཚོས་གསེར་ལས་དཀོན་པའི་དུས་ཚོད་ཆུད་འཛའ་བ་ལས་ཅི་
བྱར་ཡོད། དེའི་ཕྱིར། ཕ་མ་དག་གིས་བྱིས་པའི་དུས་ཚོད་ཆུད་མ་ཟོས་པར། ཟུར་ཕྱིན་གྱི་
སྐད་ཆ་སློབ་རྒྱུ་གལ་ཆེ་བ་ངེས་པར་དུ་ཤེས་དགོས།
ཕ་མ་ཕལ་ཆེ་བ་བྱིས་པར་ཚབ་མཚོན་གྱི་ཐ་སྙད་སློབ་པར་དགའ་མོད། འོན་ཀྱང་
ཁོ་ཚོས་དེའི་ཉེས་དམིགས་རྩ་བ་ནས་ཤེས་ཀྱི་མེད། དེའི་ཉེས་དམིགས་ནི་བྱིས་པ་ལོ་བཅུ་
ལྷག་ཏུ་སོན་ཀྱང་། ལ་ལ་ཐ་ན་དར་ལ་བབ་ཀྱང་སྒྲ་གདངས་དག་མོ་འབྱིན་ཐུབ་ཀྱི་མེད་
པ་དེ་རེད། སློབ་གྲྭར་བྱིས་པའི་སྒྲ་གདངས་དག་བཅོས་ཕྱིར་དགེ་རྒན་གྱི་དུས་ཚོད་དང་
བྱེད་རྩོལ་གང་མང་མི་དགོས་བཞིན་འཕྲོ་བརླག་གཏོང་དགོས་འདུག གོམས་གཤིས་ངན་
པ་ལེགས་བཅོས་ཀྱི་ཕྱིར་བཏང་བའི་དུས་ཚོད་ནི་ཤེས་བྱ་གསར་པ་བསླབས་ནས་ཤེས་
པའི་དུས་ཚོད་ལས་ཀྱང་རིང་བ་ཀུན་ལ་གསལ་ཆ་ཡོད་པ་དེ་ལྟར་ལགས།
བྱིས་པས་ཟུར་ཕྱིན་པའི་སྐད་ཆ་མ་འཁྲུལ་བར་བརྗོད་པས་ནི་བསམ་གཞིག་པ
དག་ཏུ་གཏོང་བར་གྲོགས་བྱེད། དེ་ལས་ལྡོག་ན་ཀླད་ཆེན་ལེགས་པོར་རྒྱས་པར་གནོད་
པ་ཆེ། བུ་སྐྱེས་པའི་རྗེས་ལ། ངེད་ཀྱིས་ཁོ་པར་འཇར་སྐད་རྣལ་མ་བསླབས་ཤིང་ཞར་ལ་
ངག་རྒྱུན་གྱི་ཐོས་པ་ཡང་བསྒྲགས། གོ་དོན་ལ་ཤས་ནི་ངག་རྒྱུན་ཁོ་ནས་མ་གཏོགས་ངེས
དཀའ། ངག་རྒྱུན་གྱིས་བརྗོད་འདོད་ལྟ་ཚུལ་གསར་རྙིང་གང་ཡང་གསོན་ཉམས་ཀྱིས་
མཚོན་ནུས། དེ་བས་ངག་རྒྱུན་ནི་ཡལ་བར་འདོར་བྱ་གཏན་ནས་མ་ཡིན། ངེད་ཀྱིས་བུ་
ལ་ཟུར་ཕྱིན་པའི་སྐད་ཆ་བསླབས་པའི་འབྲས་བུ་སྔ་མོ་ནས་ཐོན་པ་དཔེར་ན། ཐེངས་
ཤིག་ངེད་ཀྱི་གྲོགས་པོ་ཞིག་མགྲོན་དུ་སླེབས་པ་དེས་སྨྲས་པ། ཁའར་ཝེ་ཐི། ཁྱོད་ཀྱི་ཝང་
ཝང་འདི་སྙིང་རྗེ་བོ་འདུག་ཅེས་པར། ཁའར་ཝེ་ཐིས་དེ་འཕྲལ་ལན་བཏབ་པ། ཨ་ཁུ་
ལགས། འདི་ཁྱི་གུ་རེད། ཝང་ཝང་མ་རེད་ཅེས་སྨྲས་པ་ན་ངེད་ཀྱི་གྲོགས་པོ་ཡ་མཚན་མི་
སྐྱེ་ག་མེད་དུ་གྱུར་པ་ལྟ་བུའོ། །
དྲུག་པ། སྒྲ་ཟུར་ཕྱིན་པའི་ཐ་སྙད་ནི་བྱིས་པའི་བློ་རིག་གསལ་བྱེད་ཡིན།
ངེད་ཀྱིས་བྱིས་པར་སྐད་ཆ་སློབ་སྒང་དུ། ཚད་ལྡན་ཟུར་ཕྱིན་གྱི་སྒྲ་གདངས་འབྱིན་
རྒྱུ་གལ་ཆེན་དུ་བརྩིས། སྒྲ་གདངས་གང་ཡང་སྒྲ་དག་གསལ་གསུམ་གྱིས་ཐོས་པར་བྱས།
བྱིས་པའི་ངག་ལས་སྒྲ་གདངས་ཡང་དག་ཏུ་ཐོན་ཚེ། དགའ་འཛུམ་དང་བཅས་ཁོ་པའི
མགོ་བོར་བྱིལ་བྱིལ་གྱིས་བསྟོད་ར་བྱས། མ་དག་ན་ནི་ཁོ་པའི་ཨ་མར་བལྟས་ནས།"ཁྱེད་
ཀྱིས་ཐོས་སམ། བུས་ད་གིན་བཤད་པ་དག་རྒྱུ་མེད།”ཅེས་པར། བུའི་ཨ་མས་ཐེ་ཚོམ་ཟ་
བའི་ཚུལ་གྱིས།”དངོས་གནས་ཡིན་ནམ། ངའི་བུས་སྐད་ཆ་དེ་ཙམ་ཡང་མི་ཤོད་དམ།"
ཞེས་བསམ་བཞིན་བུའི་ཐོས་སར་བཤད། དེ་ལྟར་བརྗོད་པ་ནི་སྒྲ་ཡང་དག་ཏུ་འབྱིན་པའི་
ངར་ཤ་སློང་ཐབས་ཡིན། ང་དང་ཆུང་མའི་ཧུར་པོ་ཞེ་བསྐྱེད་ལས། བུས་ཆུང་དུས་ནས་སྒྲ་
གདངས་དག་པོར་འབྱིན་ཐུབ་ཀྱི་ཡོད།
སྒྲ་ཟུར་ཕྱིན་པའི་ཐ་སྙད་ནི་བྱིས་པའི་བློ་རིག་གསལ་བྱེད་ཡིན་པར་ཁོ་བོ་བློ་ཡིད་
ཆེས། སྒྲ་ཡང་དག་ཏུ་བརྗོད་ནུས་ཚེ་ཡི་གེ་འཁྲུལ་མེད་དུ་ཀློག་པར་མ་ཟད་བྲིས་ནོར་
ཡང་མི་འབྱུང་།དེ་བས་ངེད་ཀྱིས་ཁོ་པ་བྱིས་པའི་བརྗོད་ངག་ཙམ་དུ་ལུས་པར་མི་བྱེད་དེ།
རིམ་གྱིས་ཐ་སྙད་ཀྱི་ཤུགས་བསྟན་ངེས་པར་བྱེད་ཅིང་། འཁྲུལ་མེད་ཡང་དག་གི་ཚིག་
སྦྱོར་ལ་གོམས་པ་ལས་ཁ་གསལ་དོན་གསལ་མིན་པ་བརྗོད་པར་མི་བྱེད། ཚུལ་འདིར་
ཁྱིམ་མི་དག་གཡས་གཞོགས་གཡོན་འདེགས་ཡོང་རྒྱུ་གལ་ཆེ་བ་མ་གཏོགས། གཅིག་
གིས་བྱིས་པ་བག་མེད་རྒྱ་ཡན་དུ་བཏང་། ཅིག་ཤོས་ཀྱིས་བྱིས་པ་སྒྲིག་འཛུད་དོ་ནན་བྱེད་
པ་མི་རུང་གི དེ་འདྲའི་འགལ་བ་ལྟག་སྤྲོད་ནི་ཕམ་པའི་རྒྱུ་ཡིན། ང་དང་ཆུང་མས་རྟག་
ཏུ་རང་དཔེ་གཞན་སྟོན་བྱེད་ཅིང་། ཚད་ལྡན་ཚུལ་མཐུན་གྱི་ཐ་སྙད་བེད་སྤྱོད་གཏོང་
བར་རམ་འདེགས་མ་གྲོས་གཅིག་མཐུན་དུ་ཡོད།
འཇར་མན་གྱི་ཡིག་སྐད་དང་ཡུལ་སྐད་ལ་ཁྱད་པར་ཤིན་ཏུ་ཆེ། བརྡ་སྤྲོད་ཀྱང་
གཅིག་པ་གཅིག་རྐྱང་མིན། སྐད་ཆའི་གནས་བབ་འདི་འདྲ་ལས་སྐད་ཆ་ཚད་ལྡན་སློབ་
རྒྱུ་དཀའ་ལ་ངན་ཤན་ཐེབས་པ་སླ། དཀའ་ཁག་དེ་དག་སེལ་བ་ལ་དུས་ངེས་ཅན་དགོས།
སྐད་ཆ་སློབ་པའི་དུས་བཟང་ཡོལ་ན་ནི་ངག་སྐྱོན་སེལ་རྒྱུ་ཁག་པོ་རེད། ཡུལ་སྐད་དང་
ལུང་སྐད་སྨྲ་བ་ངག་གི་རྒྱན་མ་ཡིན་ཏེ། རང་གཞན་གཉིས་ཀའི་དུས་ཚོད་འཕྲོ་བརླག་
བྱེད། ལེགས་པར་སྨྲ་བ་ནི་ཤེས་བྱ་ཀུན་གྱི་སྒོ་མོ་དང་རང་ཉིད་མཛེས་བྱེད་ཡིན་ཕྱིར།
བྱིས་དུས་ནས་ངག་བཙུན་པར་བྱེད་པ་གལ་ཆེ།
ངེད་ཀྱིས་བུ་ལ་སྐད་ཆ་སློབ་དུས་བརྡ་སྤྲོད་བསླབས་པ་མིན། དེ་ནི་བྱིས་པར་
མཚོན་ན་དགོས་གལ་ཆེན་པོ་མེད། དེ་བས་བུ་ལོ8ཡར་སྔོན་དུ་སྐད་ཆ་འཆད་ཉན་ལ་
ཤུགས་བརྒྱབ་པ་མ་གཏོགས། བརྡ་སྤྲོད་ནི་ཆེད་དམིགས་ཀྱིས་བསླབས་མེད། ཁེར་ལབ་
ཆིག་ལབ་རྒྱག་བཞིན། ཐ་སྙད་བསྐྱར་ཟློས་བྱེད་བཞིན་རོལ་རྩེད་བྱེད་པའི་བྱིས་པའི་
རང་བཞིན་དང་དགའ་ཕྱོགས་ལ་བལྟོས་ཏེ། ངེད་ཀྱིས་ཁོ་པས་ངེས་པའི་ཐ་སྙད་དང་ཚིག་
སྦྱོར་ཐུང་ངུས་གཏམ་རྒྱུད་ཉན་སྤྲོ་བ་རེ་བསྒྲིགས་ཏེ་ཡིད་ལ་ཡང་ཡང་འཇགས་པར་བྱས།
ཚུལ་དེར་བུ་ཤིན་ཏུ་སྤྲོ་ཞིང་ཡང་ཡང་ཟློ་བར་ངལ་བ་མེད། ངེད་ཀྱིས་གཏམ་རྒྱུད་དེ་
རྣམས་ཕྱི་སྐད་དུ་བསྒྱུར་ཏེ་ཇི་བཞིན་བརྗོད་པས་ཀྱང་དེ་བཞིན་ཡིད་ལ་ངེས་ཐུབ་ཀྱི་ཡོད།
མདོར་ན། མིའི་རིགས་ལ་མཚོན་ན། ལོ་ཧྲིལ་པོ་གཅིག་ནས་ལྔའི་བར་ནི་ངག་གི་
རྩལ་སྦྱོང་བའི་དུས་ཚོད་ཡིན་པ་ཕ་མ་རྣམས་ཀྱིས་ངེས་དགོས་ལ། ངེས་པ་དེ་བཞིན་ཆུད་
ཟོས་མེད་པ། འཕྲོ་བརླག་མེད་པ། དུས་ལས་མ་ཡོལ་བའི་ལས་བྱེད་རྒྱུ་ནི་གནད་ཀྱི་དམ་
པ་ཡིན་ནོ།།

ལེའུ་བཞི་པ།
བྱིས་པའི་སློབ་གསོ་ཡང་དག་ཐབས་ལ་རག

ཕ་མ་རྣམས་ཀྱིས་བྱིས་པའི་རྩལ་ནུས་སྒོ་ཀུན་ནས་འདོན་རྒྱུའི་སྦྱོར་བ་དེ་ཁོ་
ཚོ་ཆུང་དུས་ནས་འགོ་རྩོམ་དགོས། ཕ་མ་ལ་ལས་འདི་སྙམ་དུ་སེམས་ཏེ། གསར་
གཏོད་ཀྱི་རྩལ་ནུས་ནི་དར་ལ་བབ་ཚེ་རང་ཤུགས་ཀྱིས་ཐོན་འོང་གི་རེད་ཟེར་ལས་
ཆེ་མོད། དེ་ནི་རབ་ཏུ་འཁྲུལ་ཞིང་ཤིན་ཏུ་ནོར་བའི་ལྟ་ཚུལ་ཞིག་རེད། དེས་ན་ཕ་མ་
རྣམས་ཀྱིས་ངེས་དགོས་པ་འདི་ཡོད་དེ། བྱིས་པ་རོལ་རྩེད་རྩེ་ཤེས་ཉིན་ནས་བཟུང་།
གསར་གཏོད་རྩལ་ནུས་ཀྱི་རྒྱུ་ནི་རང་བཞིན་གྱིས་འཛོམས་ནས་ཡོད་པ་དེའོ། །
རྩེད་མོའི་ཞོར་དུ་སློབ་གསོ་བཏང་བ།
ཁྱེའུ་དུས་སློབ་གསོ་ལེགས་རྐྱེན། བུ་ཁའར་ན་མཉམ་ལས་བློ་རིག་གྲུང་ལ་དབང་
པོ་རྣོ། བློ་ན་སྨིན་པ་རྒྱུ་མཚན་དུ་བྱས་པ་ལས། ལོ༢ན་ངེད་ཀྱིས་ཡི་གེ་སློབ་འགོ་བརྩམས།
ཁོ་བོའི་སློབ་གསོའི་རྩ་དོན་ནི་བཀའ་གཉན་བཙན་འདོམས་མེད་པ་དེ་ཡིན་ཕྱིར། སྒོ་
ཀུན་ནས་བྱིས་པའི་ཁམས་དང་མོས་པར་བསྟུན་པ་ཡིན།
ཤེས་བྱ་གང་བསླབས་ཀྱང་། ཐོག་མར་བྱིས་པའི་སྤྲོ་སྣང་བསྐྱེད། སློབ་སྦྱོང་གི་སྤྲོ་
སྣང་ཤར་ཚེ་ཤེས་བྱ་ལྡབ་འགྱུར་གྱིས་འཕེལ། སྤྲོ་སྣང་སྐྱེད་བྱེད་ཀྱི་ཐབས་དམ་པ་ནི་རོལ་
རྩེད་རྩེ་བ་ལས་མ་འདས། རོལ་རྩེད་རྩེ་ཞོར་དུ་ཐོབ་པའི་བསླབ་འབྲས་ནི་བུ་ཁའར་ལ་
ཁྱེའུ་དུས་ནས་ལེགས་པར་མངོན།
སྲོག་ལྡན་ཐམས་ཅད་རོལ་རྩེད་ལ་མི་དགའ་བ་མེད། རོལ་རྩེད་ནི་སེམས་ཅན་
ཀུན་གྱི་ལྷན་སྐྱེས་སུ་གྲུབ་ཡོད། ཁྱི་གུས་བདའ་རེས་རྨུག་རེས་བྱེད་པ་དང་། བྱི་ལས་སྔ་
རྩེད་སུག་རྩེད་བྱེད་པ་རྒྱུ་མཚན་ཅིའི་ཕྱིར་ཡིན་ནམ། དེར་སྲོག་ཆགས་རིག་པ་མཁན་
གྱི་འགྲེལ་བརྗོད་ལྟར་ན། ཁྱི་གུའི་རོལ་རྩེད་ཀྱིས་ནི་རི་དྭགས་སྔོན་རྩལ་སྦྱོང་ལ། བྱི་ལའི་
རོལ་རྩེད་ཀྱིས་ནི་བྱི་བ་འཛིན་རྩལ་སྦྱོང་ཟེར། ཕྱི་རབས་ཀྱི་རྩལ་ནུས་དེ་རོལ་རྩེད་ཀྱི་
ཞོར་ལ་སྦྱོང་བ་ནི་སེམས་ཅན་ཐམས་ཅད་གཅིག་མཚུངས་རེད།
ཚུལ་དེ་བཞིན་ངེད་ཀྱིས་ཀྱང་བུ་ཁའར་ལ་རོལ་རྩེད་ཀྱི་རྣམ་པས་སློབ་གསོ་སྤྲད།
བྱིས་པ་ལོ་ཕྱེད་ན། ངེད་ཀྱིས་ཁོ་པའི་སྡོད་ཁང་དུ་ཤོག་བུ་དཀར་པོ་སྦྱར་ཏེ་རྩིག་ལྡེབས་
ཁེབས་པ་བྱས། ཤོག་དཀར་གྱི་ངོས་གཅིག་ལ་ཤོག་དམར་གྱི་ཨང་ཀི་དང་ཡི་གེ་བྲིས།
ཡང་ངོས་གཅིག་ལ་གཡག་དང་ལུག་དང་ར་མ་དང་ཁྱི་དང་བྱི་ལ་དང་ཕག་དང་རི་བོང་
དང་ཞྭ་མོ་དང་ཨོང་སྟེགས་སོགས་ཀྱི་ཐ་སྙད་སྦྱར། ཡང་ངོས་གཞན་ཞིག་ལ་དེ་འབྲེལ་གྱི་
ཨང་གྲངས་སྦྱར་ཞིང་དབྱངས་རྟགས་ཀྱི་རི་མོའང་བཀོད། ཁ་དོག་དང་། ཡི་གེ་དང་། རི་
མོ་རྣམས་རྩེད་མོའི་ཚུལ་དུ་བསླབས།
ཁྱེའུའི་མིག་ཤེས་ལས་རྣ་ཤེས་རྒྱས་ཕྱིར། ང་དང་ཆུང་མསABCDདབྱངས་ལ་བཀུག་
ནས་བསླབས། ངེད་ཀྱིས་ཡི་གེABCDསྟོན་ཐེངས་རེར། ཆུང་མས་སྙན་འཇེབས་ཀྱི་
དབྱངས་དང་བསྡེབས་ནས་བྱིས་པའི་ཐོས་འཛིན་དུ་བསྒྲགས། བྱིས་པ་ལ་ནི་རྣ་རྒྱབ་ཀྱི་
ལྷགས་པའི་རྗེས་སུ་འགྲོ་མོད། ཡི་གེའི་བག་ཆགས་འཇོག་པ་ལ་དེ་ལས་ལྷག་པའི་ཐབས་
དཀོན། ཡི་གེ་སློབ་པའི་སྤྲོ་སྣང་བསྐྱེད་པ་ལ་ཐབས་ཆུང་ངུ་འདི་འདྲའང་སྤྱད་པ་སྟེ། བྱིས་
པའི་དཔེ་ཆ་དང་པར་དེབ་གང་མང་བླུས། ཉན་སྤྲོ་བའི་གཏམ་གྱིས་སྨྲས་པ། གལ་ཏེ་ཁྱོད་
ཀྱིས་ཡི་གེ་ཤེས་ཚེ། དཔེ་ཆ་སྙིང་རྗེ་བོ་འདི་དག་གི་དོན་ཤེས་ཀྱི་རེད་ཅེས་སོགས་ཀྱིས་
ལྟ་དགའ་ཐོས་དགའི་བག་ཆགས་བཞག སྐབས་ལ་ལར། དེབ་འདིར་བཀོད་པའི་གཏམ་
རྒྱུད་ངོ་མ་ཡག་གི ཡིན་ནའང་ཨ་ཕས་ལས་ཀ་ལས་དགོས་པས་ཁྱོད་ལ་བཤད་རྒྱུའི་ཁོམ་
པ་མེད་ཅེས་མ་ཡིན་ཡིན་མདོག་ཁ་བོས་བརྗོད། དེ་སོགས་ནི་དགའ་སྣང་དང་སྤྲོ་སྣང་
སྐྱེད་བྱེད་ཀྱི་ཐབས་ཤེས་ཡིན། དེ་ལྟར། རི་མོ་ནི་བསྟན། ཡི་གེ་ནི་བཀླགས། དཔེ་ལ་ནི་
སྦྱར། གཟུགས་སུ་ནི་བཀོད། ཡིག་རིས་དང་འབྲེལ་བའི་གཏམ་རྒྱུད་བསྒྲིགས། ཡིག་རིས་
དང་མ་འབྲེལ་བའི་གོ་དོན་བཤད་དེ། ཡི་གེ་ཤེས་འདོད་ཀྱི་འདུན་པ་ཟློག་མེད་ཤར་བ་
མཐོང་ཚེ། དུས་ལ་བབས་པ་མཐོང་ནས་གོང་དུ་བརྗོད་པ་ལྟར་ཡི་གེ་སློབ་པའི་སྟ་གོན་
བྱས། སྦྱོར་བ་དངོས་ལ་ནི་འདི་ལྟ་སྟེ། དབྱངས་གསལ་དང་ཨང་ཀི་སོ་སོ་འབུར་གཟུགས་
ལག་མཐིལ་ཙམ་པ་རེ་བཟོས། སྤྱོད་ཡུན་རིང་བ། མཐོང་ན་དགའ་བ། ཡར་འགེལ་མར་
ལེན་བདེ་བ་བྱས་ཏེ་ཡི་གེ་སྒྲིག་སྦྱོར་གྱི་རོལ་རྩེད་དུ་ཞུགས། དེ་ཡང་། ཐོག་མར་པར་
དེབ་ལས་ཀྱི་གཡག་དང་ལུག་དང་ར་མ་སོགས་ཀྱི་པར་བསྟན། དེ་ནས་དེ་དག་གི་ཕྲལ་
ཀློག་དང་སྦྱོར་ཀློག་བསླབས། ལྡེབས་ངོས་སུ"གཡག"ལ་སོགས་ཀྱི་ཡི་གེ་བྲིས་པ་བསྟན་
ཏེ་བཀླགས། དེའི་རྗེས་སྒམ་ཆུང་ལས་ཐ་སྙད་དེ་དག་འགྲུབ་བྱེད་ཀྱི་དབྱངས་གསལ་
རྣམས་ཕྱིར་བཏོན། “གཡག”སོགས་སྒྲིག་རྒྱུའི་རོལ་རྩེད་རྩེའོ། །རོལ་རྩེད་ཀྱི་བརྒྱུད་
རིམ་ཐམས་ཅད་དུ་ངེད་གཉིས་ལྷན་དུ་རྩེ། སྐབས་དང་སྐབས་སུ་ངེད་ཀྱིས་ཁོ་པར་སྐུལ་
ལྕག་འདེབས། བསྟོད་ར་བྱེད། ངེད་ཀྱིས་འཕྲལ་མར་འགྲུབ་རེ་མི་བྱེད་དེ། གང་ལ་གང་
འཚམས།གོམ་པ་རིམ་བགྲོད་ཀྱིས་ག་ལེ་ག་ལེར་ཁོང་དུ་ཆུད་པར་བྱས།
ངེད་ཀྱིས་སྲོག་ཆགས་དང་ཁང་པ། རྩི་ཤིང་མེ་ཏོག་སོགས་ཀྱི་རི་མོ་བྲིས་པའི་ཤོག་
བྱང་བཟོས། འགབ་ཏུ་སོ་སོའི་མིང་ཡིག་བྲིས་པ་གཟིམ་ཁང་དང་འགྲུལ་ཁང་། ཐ་ན་ཐབ་
ཚང་སོགས་ཀྱི་ལྡེབས་ངོས་སུ་སྦྱར། ཡོངས་སུ་མཐོང་བ་གཟུགས་ཅན་དུ་བྱས་ནས་གཏམ་
རྒྱུད་ཀྱི་ས་བོན་དང་རོལ་རྩེད་ཀྱི་ལག་ཆར་སྤྲད་དེ་བག་ཆགས་ཅི་ཞོག་ལ་འབད། འཆམ་
འཆམ་ལ་འགྲོ་སྒང་དུ། བྱ་དངོས་ཅི་མཐོང་གི་མིང་ཕྲལ་ཀློག་དང་སྦྱོར་ཀློག་བྱེད་པར་
སྐུལ། ཐབས་མཁས་བཀོད་པ་དེ་དག་ལ་འབྲས་བུ་མིག་མཐོང་ལག་ཟིན་དུ་ཐོན་སོང་བ་
ནི། བུས་ཡི་གེ་ཤེས་པ་མང་།སྐད་ཆ་ཤེས་པ་མགྱོགས།སྦྱོར་ཀློག་མ་བསླབས་སྔོན་ལ་སྦྱོར་
ཀློག་ཤེས། ཤེས་ནས་ཀྱང་ཐ་སྙད་གང་མང་བློ་ལ་ངེས་ནས་རང་མོས་ཀྱིས་དཔེ་ཆ་ཀློག་
ཐུབ་པ་བྱུང་།
ཕྱི་སྐད་དང་ཕྱི་ཡིག་བསླབས་ཚུལ།
བུ་ཁའར་གྱི་སྐད་ཡིག་བསླབ་འབྲས་གཡུར་དུ་ཟ་མོད། ང་ནི་དེ་ཙམ་ལ་དགའ་
མགུ་ཡི་རང་སྐྱེ་བ་མིན། བྱིས་པས་དུས་སྔ་མོ་ནས་སྐད་རིགས་མང་པོ་ཤེས་ན། ཐ་སྙད་ཀྱི་
གོ་དོན་འཁྲུལ་མེད་དུ་རྟོགས་པ་དང་བསམ་གཞིག་གཏོང་རྒྱུར་ཕན་ཐོགས་གོ་ཆོད་ཡིན།
བྱིས་པས་ཁ་སྐད་བྱང་ཆུབ་པ་གཞིར་བཞག་ཐོག ངེད་ཀྱིས་སླ་བ་སྔོན་དང་དཀའ་བ་རྗེས་
ལ་སློབ་པའི་བྱེད་ཐབས་ཀྱིས་ཁོ་པར་ཕྱི་སྐད་ཕྱི་ཡིག་བསླབས། བུ་ཁའར་ལོ6ལ་སོན་
སྐབས། འཇར་ཡིག་གི་དཔེ་ཆ་ཐགས་ཐོགས་མེད་པར་ཀློག་ནུས། རྨང་གཞི་དེའི་སྟེང་
ངེད་ཀྱིས་ལམ་སེང་ཧྥ་རན་སིའི་སྐད་ཡིག་བསླབས། ཐབས་ལ་མ་རྨོངས་རྐྱེན། ལོ་གཅིག་
གི་དུས་ཡུན་དུ་ཁོ་པས་ཧྥ་ཡིག་གི་དཔེ་ཆ་ཀློག་ནུས་ཀྱི་ཡོད། དེ་ལྟར་དུས་འགྱངས་མེད་
པར་ཤེས་སོང་བ་ནི་འཇར་མན་སྐད་ཀྱི་ཤེས་བྱ་མང་བས་ཡིན། ཧྥ་རན་སིའི་སྐད་ཡིག་
ཤེས་པ་དང་ཨི་ཐ་ལིའི་སྐད་ཡིག་བསླབས། ཟླ་དྲུག་ན་དེ་ཡང་བྱང་ཆུབ། དེ་ཙ་ན་ངེད་
ཀྱིས་ལ་ཐིན་སྐད་ཡིག་སློབ་པའི་དུས་ལ་བབས་པ་མཐོང་། སློབ་གྲྭ་ཕལ་ཆེ་བ་ལྟར་ན། ཕྱི་
སྐད་ཕྱི་ཡིག་ནི་ཐོག་མར་ལ་ཐིན་སྐད་ཡིག་སློབ་པ་ནས་འགོ་རྩོམ་དགོས་པ་གཏན་ལ་
ཕབ་ཡོད་མོད། ལ་ཐིན་སྐད་ཡིག་ནི་སློབ་ཁག་པོ། སྦྱོང་དཀའ་བར་འདུག་པས་ངེད་ཀྱིས་
དེ་ནི་ཨ་ན་ཨུ་ཚུགས་ཤིག་ལས་མ་འདས་པར་འདོད། དེ་བས་འཇར་མན་གྱི་སྐད་ཡིག་
དང་ཐག་ཉེ་བོ་ཡོད་པ་ནི་ཧྥ་རན་སིའི་སྐད་ཡིག་ཡིན་པའི་གནས་ཚུལ་ལྟར། ངེད་ཀྱིས་
སླ་སྔོན་དཀའ་རྗེས་ཀྱི་ཐབས་ཀྱིས་བསླབས་པ་ཡིན།
ལ་ཐིན་སྐད་ཡིག་ནི་སློབ་བདེ་བོ་མེད། བྱིས་པ་དག་གི་མགོ་ན་བར་བྱེད། དེར་
བརྟེན་ངེད་ཀྱིས་དང་པོར་སློབ་སྦྱོང་གི་སྤྲོ་སྣང་བསྐྱེད། དེ་ནས་ངེས་སླ་བའི་ལ་ཐིན་སྐད་
ཡིག་གི་སྙན་རྩོམ་དང་གཏམ་རྒྱུད་ཀྱི་གོ་དོན་བཤད། གང་ཞིག་མཁས་པར་འདོད་ན་ལ་
ཐིན་སྐད་ཡིག་བྱང་ཆུབ་དགོས་པའི་བསླབ་བྱ་བརྒྱབ། དེ་ལ་སོགས་པས་མཁས་འདོད་
ཀྱི་ངར་ཤ་བསླངས། དེ་ལྟར་ལོ༧པ་ན། ངེད་ཀྱིས་རྟག་ཏུ་ཁོ་པ་ཁྲིད་དེ་རོལ་དབྱངས་
འདུ་ཚོགས་ལ་ཞུགས། ཐེངས་ཤིག་བར་སྐབས་ངལ་གསོའི་དུས་ཚོད་དུ། ཁོ་པས་གླུ་
ཚིག་བསྡུས་དེབ་བསྟན་ཏེ་ན་རེ། ཕ་ལགས། ངས་བལྟས་ན་འདི་ནི་ལ་ཐིན་སྐད་ཡིག་
གིས་བྲིས་འདུག་ཅེས་པར། ངེད་ཀྱིས་དེ་འཕྲལ་བློ་སྒོ་འབྱེད་བྱེད་ཀྱི་ཚིག་གིས། ཁའར།
བདེན་པ་རེད། འོ་ན་ཁྱོད་ཀྱིས་དེའི་དོན་ཨེ་ཤེས་ཞེས་པ་ན། ཁོ་པས་ཧྥ་རན་སིའི་སྐད་
ཡིག་དང་ཨི་ཐ་ལིའི་སྐད་ཡིག་ཤེས་པ་ལ་བརྟེན་ནས་རིགས་འདེད་ཀྱིས་བསྟན་དོན་ཆ་
འདྲ་བ་ཤོད་བྱུང་ལ། སྤྲོ་བ་ཆེན་པོས། ཕ་ལགས། ལ་ཐིན་སྐད་ཡིག་ཀྱང་དེ་འདྲ་དཀའ་རྒྱུ་
མེད། ངས་ད་ལྟ་ནས་སློབ་རྒྱུ་ཡིན་ཟེར། དེར་ངེད་ཀྱིས་གོ་སྐབས་མ་ཤོར་བ་ལྕགས་དམར་
ཚ་རྡུང་ཚུལ་གྱིས་བསླབས་པ་ལས། ཟླ་དགུའི་དུས་ཡུན་དུ་ལ་ཐིན་སྐད་ཡིག་ཡོངས་སུ་
ཁོང་དུ་ཆུད་པ་བྱུང་། དེའི་རྗེས་ཟླ་གསུམ་གྱི་དུས་ཡུན་དུ་དབྱིན་ཇིའི་སྐད་ཡིག་བསླབས་
ཏེ་ཤེས།དེ་ནས་ཡང་ལོ་ཕྱེད་ནང་ལ་གྷི་རི་སིའི་སྐད་ཡིག་བསླབས་པ་བྱང་ཆུབ།
གྷི་རི་སིའི་སྐད་ཡིག་ནི་གྲགས་རྩོམ་བཀླགས་པའི་བརྒྱུད་རིམ་དུ་ཁོང་དུ་ཆུད། ཐོག་
མའི་དུས་སུ་ཡིད་ལ་འཇགས་བདེ་བའི་ཐ་སྙད་བསླབས་པ་སྟེ། ངེད་ཀྱིས་གྷི་རི་སིའི་ཐ་
སྙད་འཇར་ཡིག་ཏུ་བསྒྱུར།ཤོག་བྱང་དུ་བྲིས་ཏེ་བྱང་ཆུབ་པ་བྱས། དང་པོར་གནའ་རབས་
གྷི་རི་སིའི་བླང་དོར་ལེགས་ཉེས་ཀྱི་བསླབ་བྱ་སྟོན་པའི《དབྱི་སོའི་གཏམ་རྒྱུད》བཀླགས།
དེ་ནས《དམག་ལ་ཞུགས་པའི་ཟིན་ཐོ》བཀླགས། དེ་ཡང་སྐད་ཡིག་གཞན་དག་རྣམས་
བརྡ་སྤྲོད་ཆེད་དུ་བསླབས་པ་མེད་པ་ནང་བཞིན་འདི་ལའང་ངོ་། །སྐབས་དང་སྐབས་སུ་
དགོས་ངེས་ཀྱི་ཤེས་བྱ་བསླབས་པ་ཙམ་ཡིན།
ངས་ལས་ཀ་བྱེད་སྐབས། ཁའར་གམ་དུ་ཁྲིད་དེ་སློབ་སྦྱོང་བྱེད་དུ་བཅུག དེ་དུས་
གྷི་རི་སི་དང་འཇར་མན་སྐད་ཤན་སྦྱར་གྱི་ཚིག་མཛོད་མེད་སྟབས། གྷི་རི་སིའི་སྐད་ཡིག་
སློབ་དུས། བུས་ཐ་སྙད་རེ་རེ་བཞིན་ང་ལ་འདྲི། ཁོ་བོ་ལས་བྲེལ་ཆེ་ནའང་བུའི་དྲི་བར་
ནམ་ཡང་འཚིག་པ་ཟོས་མ་མྱོང་། དེ་འདྲའི་བསླབ་པ་སློབ་གཉེར་བརྒྱུད། ཁའར་གྱིས་སོ་
ཁི་ར་ཐེ་དང་ཕི་ལ་ཐོ་སོགས་ཀྱིས་མཛད་པའི་གྷི་རི་སིའི་གྲགས་རྩོམ་ཇི་སྙེད་མཇལ་
ཐུབ་པ་བྱུང་ཡོད།
བུ་ཁའར་ལོ་བརྒྱད་ལོན་པ་ན་སྐད་ཡིག་དེ་དག་བསླབས་ཏེ་ཁོང་དུ་ཆུད། ཁོ་པས་
འཇར་མན་དང་ཧྥ་རན་སི་དང་གྷི་རི་སི་དང་རོམ་དང་ཨི་ཐ་ལི་སོགས་ཀྱི་རྩོམ་མཁན་
གྲགས་ཅན་དག་གི་བརྩམས་ཆོས་མཇལ་ཐུབ་ཀྱི་ཡོད། མི་ཕལ་ཆེ་བ་ཕྱི་ཡིག་ཕྱི་སྐད་
སློབ་པར་བག་ཚ་ནས་ཡོད་དེ། ཁོ་ཚོས་དུས་ཡུན་རིང་པོ་དང་རྩོལ་བ་ཆེན་པོ་མ་བསྐྱེད་
པར་རྒྱལ་ཁབ་དྲུག་གི་སྐད་ཡིག་ཤེས་ཐུབ་ཀྱི་མེད། འོན་ཀྱང་། ངེད་ཀྱི་བུས་ན་ཚོད་མ་
སྨིན་པའི་དུས་ཡུན་ཐུང་ངུ་དེའི་རིང་ལ་ཐམས་ཅད་ཤེས་སོང་བ་དེར་ཁོ་ཚོ་མཚར་ཆེ་
ཞིང་གསང་བའི་མན་ངག་གང་རུང་ཞིག་ངེས་ཅན་དུ་ཡོད་ཀྱི་རེད་སྙམ་གྱི་འདུག དོན་
དམ་དུ་མན་ངག་ཅི་ཡང་མེད། འདིར་ངེད་ཀྱིས་བྱིས་པར་ཕྱིའི་སྐད་ཡིག་བསླབས་པའི་
ལས་རིམ་དུ་ཉམས་མྱོང་འགའ་ཕྱོགས་བསྡོམས་བྱས་པ་དཀྱུས་གཅིག་ཏུ་འགོད་ན།
དང་པོ། རྣ་བ་གཟབ་སྟེ་ཉན་པར་བྱེད་པ།
འདིར་ལ་ཐིན་སྐད་ལ་དཔེ་བཞག་ནས་བཤད་ན། ལ་ཐིན་སྐད་ཡིག་ནི་སྐད་བརྡའི་
ཕྱི་མོ་ཡིན་ཕྱིར་སློབ་མ་ཚོས་སློབ་དགོས་པའི་གཞི་རྩའི་ཤེས་བྱ་རེད། ལ་ཐིན་སྐད་ཡིག་
ཁོང་དུ་ཆུད་ཚེ་སི་ཕེན་གྱི་དང་ཨི་ཐ་ལིའི། ཧྥ་རན་སིའི་སྐད་ཡིག་སློབ་བདེ། འོན་ཀྱང་
བྱིས་པ་རྣམས་ལ་ཐིན་སྐད་ཡིག་སློབ་རྒྱུར་སུན་སྣང་སྐྱེ་ཡི་ཡོད། དེ་ནི་ལ་ཐིན་སྐད་ཡིག་
བྱང་མ་ཆུབ་པས་རེད། ངེད་ཀྱིས་དེ་ལ་དམིགས་ནས་བུ་ལ་ཁྱེའུ་དུས་ནས་ལ་ཐིན་སྐད་
ཡིག་བསླབས་པ་ཡིན།
ཁ་ཅིག་ཁོ་བོའི་བསམ་ཚུལ་ལ་སོམ་ཉི་སྐྱེས་ཏེ། གཉིད་ཉལ་བ་དང་ནུ་ཞོ་འཐུང་རྒྱུ་
ལས་མི་ཤེས་པའི་ཁྱེའུ་རྣམས་ལ་བསླབ་པར་བྱ་བ་ག་རེ་ཡོད་དམ་ཟེར། དེ་ནི་དཀའ་རྒྱུ་
ཁག་རྒྱུ་མེད་དེ། བྱིས་པའི་རྣ་བར་བླུགས་པས་ཆོག བྱིས་པའི་རྣ་ཤེས་ནི་མིག་ཤེས
རྣོ། དེའི་ཕྱིར་ངེད་ཀྱིས་རྣ་ཤེས་ལ་དམིགས་ནས་ལ་ཐིན་སྐད་ཡིག་སྒྲ་རུ་བཀླགས། བུ་
རིག་པ་གསལ་སྒང་དུ། ལ་ཐིན་སྐད་ཀྱི་སྙན་རྩོམ་དང་གཏམ་རྒྱུད་སྒྲ་དག་གསལ་གསུམ་
གྱིས་ག་ལེར་བཏོན། གཉིད་འགུགས་རོལ་དབྱངས་ཀྱི་གོ་ཡང་ཆོད། ཉན་བཞིན་ཉན་
བཞིན་གཉིད་ཀྱི་ཞིང་ཁམས་སུ་འགྲིམ་འགྲོ་ཡི། དེའི་སྟབས་ཀྱིས་བུ་ལ་ལ་ཐིན་སྐད་ཡིག་
སློབ་སྐབས་དཀའ་ཁག་མེད་པར་མ་ཟད། རྣ་བར་བླུགས་པ་དེ་དག་གང་མགྱོགས་མང་
མགྱོགས་ཀྱིས་བློར་ཟིན་གྱི་ཡོད།
གཉིས་པ།ངག་སྐྱོར་བློར་འཛིན་ལས་ལག་ལེན་སྦྱང་བརྩོན་བཟང་བ།
ངེད་ཀྱིས་བུ་ལ་བརྡ་སྤྲོད་ཀྱི་གཞུང་ལུགས་ནི་ནམ་ཡང་ཁྲིད་པ་མིན། དར་མ་
རྣམས་ལ་བརྡ་སྤྲོད་ཀྱི་གཞུང་ལུགས་ཁྲིད་པས་ཕན་ཐོགས་ནའང་། བྱིས་པར་ཁྲིད་ཀྱང་
གོ་དཀའ། བྱིས་པ་ལ་ནི་ལག་ལེན་སྦྱང་བརྩོན་ལས་ལྷག་པ་མེད། རྒྱུ་མཚན་ནི་ཀུན་གྱིས་
དེ་ལ་བརྟེན་ནས་ཕ་སྐད་བྱང་ཆུབ་པས་སོ།།
ངེད་ཀྱིས་བྱིས་པར་སྐད་ཆ་སློབ་སྐབས། ཐོག་མར་གོ་བདེ་ཤེས་སླའི་སྙན་ངག་
གིས་སྐད་ཆའི་ཚོར་པ་རྙེད་པར་བྱས། དེ་ནི་ཡིད་ལ་འཇགས་བདེ་བས་ཡིན། གཞི་རྩའི་
ཤེས་བྱ་ངེས་ཟིན་ཕྱིན། ནར་མའི་འཚོ་བའི་ནང་ལ་བེད་སྤྱོད་གཏོང་ཐབས་བྱས། སྐད་
ཆ་ཇི་བསླབས་དེ་སྐད་ཀྱིས་ཁ་བརྡ་བྱེད། བཤད་མ་ཤེས་ཚུན་ལ་ཕ་སྐད་ལབ་པ་ཡིན་ན།
ངེད་ཀྱིས་ཨ་ལན་བརྒྱབ་པ་མིན། ཁོ་པར་བརྡ་སྤྲོད་པའི་ཐབས་འཚོལ་དུ་བཅུག དུས་
མཚུངས་སུ་སྐད་ཡིག་གང་བསླབས་པ་དེའི་དཔེ་ཆ་ཀློག་ཏུ་བཅུག དཔེ་ཆར་སྐད་ཆའི་
ཉིང་བཅུད་བསྡུས་ཡོད་ཕྱིར། ཇི་སྐད་བསླབས་པ་དེ་སྐད་ཀྱི་དཔེ་ཆ་ཀློག་པར་བྱེད་པ་ནི་
སྐད་ཆ་སློབ་པའི་ཐབས་དམ་པ་ཞིག་རེད། མ་བསླབས་པའི་ཐ་སྙད་དང་འཕྲད་ཚེ། ངེད་
ཀྱིས་ཁོ་པར་ཚིག་མཛོད་དུ་བཙལ་བར་སྐུལ། ཐོག་མའི་དུས་སུ་ཚིག་མཛོད་དུ་བཙལ་
གྲངས་མང་ནའང་། རིམ་གྱིས་ཇེ་ཉུང་དུ་འགྲོ། དེས་ནི་སྐད་ཆ་གང་དེ་བྱང་དུ་ཆུབ་པ་
མཚོན་པ་ཡིན།
ཁོ་བོས་བུ་ལ་ཕྱི་རྒྱལ་པར་འཕྲིན་ཡིག་བསྐུར་རེས་བྱེད་པའི་སྐུལ་ལྕག་ཀྱང་བཏབ།
ཐོག་མར་ཕྱི་གླིང་གི་ངའི་གྲོགས་པོ་དག་གི་བྱིས་པར་བསྐུར་རེས་བྱས་ཏེ། འཕྲིན་ལན་
འབྱོར་ཚེ་དགའ་བ་ནོན་གྱི་མེད། ཕྱིས་སུ་གྷི་རི་སི་དང་། དབྱིན་ཇི། ཨི་ཐ་ལིའི་བྱིས་པ་
འགའ་ལ་འཕྲིན་ཡིག་འགྲོ་འོང་གི་བསྐལ་པའང་ཤར། དེའི་དབང་གིས་རྒྱལ་ཁབ་དེ་དག་
གི་གནས་ཚུལ་ཤེས་འདོད་ཀྱིས་དེ་གའི་ས་རྒྱུས་ལོ་རྒྱུས་དང་ཡུལ་སྲོལ་གོམས་གཤིས་
སོགས་ལ་ཞིབ་འཇུག་ཀྱང་བྱེད། འཕྲིན་ཡིག་འགྲོ་འོང་དེས་ཀྱང་བུའི་ཕྱི་ཡིག་གི་ཆུ་ཚད་
དང་ཤེས་བྱ་ལྡབ་ཀྱིས་འཕེལ་སོང་།
གསུམ་པ། བརྗོད་བྱ་སྣ་གཅིག་སྐད་རིགས་སྣ་མང་གིས་བཤད་པ།
དེ་ནི་སྐད་རིགས་སློབ་པའི་ཐབས་ཁྱད་པར་བ་ཞིག་ཡིན། བུ་ལ་སྐད་རིགས་སློབ་
སྐབས། ངེད་ཀྱིས་གཏམ་རྒྱུད་གཅིག་སྐད་རིགས་མི་འདྲ་བས་བཤད་པ་དཔེར་ན། ཨན་
ཏིར་སིན ྋ གྱི་བྱིས་སྒྲུང་གང་རུང་འཇར་མན་གྱི་དང་། དབྱིན་ཇིའི་དང་། ཧྥ་རན་སིའི་
དང་། ལ་ཐིན་གྱི་དང་། གྷི་རི་སིའི་དང་། ཨི་ཐ་ལིའི་སྐད་ཀྱིས་བཤད། ཁོ་ལའང་བཤད་དུ་
བཅུག ཐབས་འདི་བསྟེན་པ་ལས་སྐད་རིགས་མི་འདྲ་བ་བརྗོད་པར་དབང་འབྱོར་རོ། །
བཞི་པ། སྐད་བརྡའི་ཕྱི་མོ་རྟོགས་པར་བྱེད་པ།
སྐད་བརྡའི་འབྱུང་ཁུངས་ངེས་པར་བྱས་ན་ཕྱི་སྐད་སློབ་པར་ཤིན་ཏུ་ཕན། ངེད་
ཀྱིས་བུ་ལ་ལ་ཐིན་སྐད་ཀྱི་ཐ་སྙད་སློབ་སྐབས། ཐ་སྙད་ཀྱི་ཕྱི་མོ་ངེས་པར་བྱས་རྗེས།དེ་ལ་
རྟེན་ཅིང་འབྲེལ་བ་ལས་བྱུང་བའི་དེང་རབས་ཀྱི་ཐ་སྙད་རྩད་ཞིབ་བགྱིས་པ་དང་། ཚད་
ཞིབ་ཐོན་པ་རྣམས་ཟིན་ཐོར་བཀོད་པ་ཡིན། དེས་ལ་ཐིན་གྱི་ཐ་སྙད་ངེས་པ་ལས་གཞན།
དེ་ལས་སྐྱེ་ཞིང་མཆེད་པའི་དེང་རབས་ཀྱི་ཐ་སྙད་ཤེས་པར་མ་ཟད། སྐད་བརྡའི་འཕེལ་
རྒྱས་ཀྱི་ཆོས་ཉིད་ཀྱང་ཅུང་ཟད་གོ་ཡི་ཡོད།དེ་ནི་གཅིག་གོ་སུམ་ཆོད་ཀྱི་ཐབས་བཟང་པོ་
ཞིག་རེད།
ལྔ་པ། རོལ་རྩེད་ནི་སློབ་སྦྱོང་གི་ཐབས་གོ་ཆོད་ཅིག་ཡིན་པ།
ངེད་ཀྱིས་བུ་ལ་སྐད་རིགས་སློབ་སྐབས། “ཁྱོད་བདེ་མོ"ཞེས་པའི་ཚིག་འདི་ཉིད་
སྐད་རིགས་བཅུ་གསུམ་གྱིས་བསླབས། དེ་ཡང་ངེད་ཀྱིས་རས་ཨོ་ལོ༡༣ཉོས་ཏེ་རྒྱལ་
ཁབ༡༣གྱི་ཚབ་བྱེད་པའི་རྟགས་བཏབ། ཞོགས་པ་རེ་རེ་བཞིན་མལ་ལས་ལངས་པ་
ན། བུས་འཐུས་ཚབ་རྣམས་ལ་སོ་སོའི་སྐད་ཀྱིས"ཁྱོད་བདེ་མོ"ཞེས་འཚམས་འདྲི་བྱེད་
དགོས། དེ་ལྟར་རིང་པོ་མ་ཐོགས་པར་དེ་དག་བཤད་ཤེས་པ་བྱུང་། གཞན་ཡང་བྱིས་པའི་
དྲན་རིག་རྒོད་པའི་རང་བཞིན་ལྟར་ལྷན་དུ་གླུ་གཞས་ལེན་པ་དང་། ཁེད་བཤད་པ། ཚིག་
སྒྲིག་པ། གཏམ་རྒྱུད་སྒྲིག་པ་ལ་སོགས་ཀྱི་རྩེད་མོ་རྩེ། འདི་ལྟར་དགའ་བ་བྲོད་པས་སློབ་
སྦྱོང་བྱས་པ་ལས། བུས་སྐད་རིགས་དུ་མ་གང་མགྱོགས་མང་མགྱོགས་ཀྱིས་ཤེས་སོང་།
བྱིས་པའི་སྐད་ཡིག་སློབ་རྒྱུ་ནི་བསམ་བརྗོད་ལས་འདས། རྩལ་དུ་ཐོན་མིན་ནི་ཕ་
མའི་ཐབས་ཤེས་ལ་རག་ལས། རོལ་རྩེད་ཀྱི་ལམ་ནས་སློབ་སྦྱོང་བྱེད་པ་ལས་ལྷག་པའི་
ཐབས་མེད།འདི་ནི་ངེད་ཀྱིས་གལ་བོ་ཆེ་ལ་ནན་ཏན་དུ་སྨྲས་པའི་གཏམ་ཡིན།
ཉིན་ཐོ་འབྲི་བའི་གོམས་གཤིས་ཡོད་དགོས་པ།
བུས་ཚིག་སྦྱོར་ཐུང་ངུ་སྤེལ་ཤེས་པ་ན། ངེད་ཀྱིས་ཁོ་པར་ཉིན་ཐོ་འབྲི་རྒྱུའི་གོམས་
གཤིས་བསླབས། དེ་དུས་ཁོ་པ་ལོ༤རེད། ཆར་རླུང་ཆེ་བས་ཕྱི་རོལ་ཏུ་འགྲོ་ཉིན་མ་ཤར་
ཚེ། ངེད་ཀྱིས་ཁོ་པར་ཉིན་ཐོ་འབྲིར་བཅུག འདས་པ་ཕྱིར་དྲན་བྱེད་པ་ནི་སྤྲོ་སྣང་ཆེ་ཤོས་
རེད།
དོན་དམ་དུ་བྱིས་པར་སློབ་གསོ་སྤྲོད་སྒང་དུ་ཕ་མ་རང་ལ་ཉིན་ཐོ་འབྲི་བའི་གོམས་
སྲོལ་ཆགས་རྒྱུ་ནི་དེ་བས་གལ་ཆེན་པོ་རེད། དེ་ནི་བྱིས་པའི་ལུས་སེམས་སྨིན་ཚུལ་ཟིན་
ཐོར་བཀོད་པ་ཙམ་མ་ཡིན་པར། ཕྱི་རབས་དག་ལ་ཁྱིམ་རྒྱུད་ནོར་བུ་བརྒྱུད་སྤྲོད་བྱེད་པ་
དང་མཚུངས་ཏེ། ཁོ་ཚོས་བྱིས་པ་སྐྱོང་དུས་སྔོན་རབས་རྣམས་ཀྱི་སློབ་གསོའི་ཉམས་མྱོང་
ལེན་པས་སོ།།
བྱིས་པར་ཤེས་བྱ་གང་ཞིག་བསླབས་པ་དང་། ཐ་སྙད་གང་ཞིག་བསླབས་པ། བེད་
སྤྱོད་བཏང་བའི་ཚུལ་ག་འདྲ་ཡིན་པ། ཁོ་པའི་སྤྲོ་སྣང་གང་དུ་ཡོད་པ། བསྔགས་བརྗོད་
དང་བཀའ་བཀྱོན་གནང་དགོས་དོན་གང་ཡིན་པ། རིག་པ་རྒྱས་ཚད་ག་འདྲ་ཡིན་པ་
སོགས་ནི་ཕ་མའི་ཉིན་ཐོར་འགོད་དགོས་པ་དག་ཡིན། དེ་ལྟ་བུའི་ཉིན་ཐོ་ཡོད་ཚེ་བྱིས་
པས་གང་ཞིག་ཤེས་ཟིན་པ་དང་། གང་ཞིག་ད་དུང་མ་ཤེས་པ། སྐད་ཆ་གང་དག་བསླབས་
ཟིན་པ་དང་། གང་དག་ད་དུང་མ་བསླབས་པ་སོགས་ཤེས་ནུས། འདི་ལྟ་ན་ད་གཟོད་
བྱིས་པར་སློབ་གསོ་ལེགས་པོ་གཏོང་ཐུབ། དེས་ནི་ད་དུང་བྱིས་པ་ངན་གོམས་སུ་འགྲོ་བ་
འགོག་པ་དང་། བཟང་སྤྱོད་སློབ་པར་གོ་ཆོད་ཅིང་། འཆར་གཞི་དོན་འཁྱོལ་འབྱུང་བར་
དེ་བས་ཕན།
ཉིན་ཐོར་མ་བཀོད་ན་ནི་འཆར་གཞི་ཡོད་ཀྱང་སྟོང་པ་རང་དུ་འགྱུར། ཉིན་ཐོར་
འགོད་པ་ནི་ལག་རྩལ་ཅིག་ཡིན་མོད། ངལ་བ་བསྟེན་དགོས་ཀྱི་ལས་ནི་མིན། ལྡོག་སྟེ་
བྱེད་སྙིང་འདོད་པའི་ལས་ཤིག་རེད། ཕ་མ་རྣམས་ནི་རྩྭ་ལྡུམ་མེ་ཏོག་གསོ་བར་ཐུགས་
འདུན་ཆེ་བ་དེ་ལྟ་ན། སོ་སོའི་བུ་ཕྲུག་གཉོམ་ལག་རྒྱས་པར་དགོངས་བཞེས་གནང་རྒྱུ་ནི་
བཤད་ག་ལ་དགོས། ཕྱག་ལེན་ཚོད་ལྟ་ཙམ་མཛད་པས་ཀྱང་ཕ་བུ་ལྷན་འཛོམས་ཀྱི་སྤྲོ་
སྣང་མཐའ་མེད་པ་རྒྱས་པ་གདོན་མི་ཟ།
ཉིན་ཐོ་འབྲི་བའི་བཟང་ཆ་གཞན་ཞིག་ནི། ཕ་མ་རྣམས་ཀྱི་སྤྲོ་ཤུགས་དང་བློ་
སྟོབས་འགྱུར་མེད་སོ་ན་གནས་པར་བྱེད། བུ་ཕྲུག་སྐྱོང་སྐབས་ཕ་མ་རྣམས་ལ་གཞན་གྱི་
བཀའ་བཀོད་ལྟ་རྟོག་མེད་ཕྱིར། ཁོ་ཚོས་སྒྲུབ་འོས་མི་སྒྲུབ་པ་དང་། བསྒྲུབས་ཀྱང་དོན་
འཁྱོལ་མེད་པ། འཆར་གཞི་ཅི་དགར་འདོར་བ་སོགས་ཀྱི་སྐྱོན་ངེས་མེད་དུ་བཟོ་བར་མ་
ཟད། རང་འདོད་རྒྱ་ཡན་དུ་ཤོར་བ་དེས་རང་འགན་འཁྲི་སྒྲུབ་ཀྱི་ལས་ཀྱང་སྣང་མེད་དུ་
བསྐྱུར། འོན་ཀྱང་ཉིན་ཐོ་བྲིས་པས་ནི་ཕ་མ་རྣམས་ལ་གསལ་འདེབས་དྲན་པ་བསྐུལ་ཏེ།
འདོད་དོན་འཆར་གཞི་ནང་ལྟར་བྱིས་པར་སློབ་གསོ་གཏོང་བའི་བློ་གྲོས་མི་ཉམས་པར་
བྱེད་པ་ཡིན།
འདུན་པ་སྣ་མང་སྐྱེད་སྲིང་བྱས་པ།
ཁོ་བོས་བུ་ལ་སློབ་གསོ་ནན་ཏན་དུ་བྱེད་པ་ལ། འགའ་ཞིག་གིས་ཁའར་གྱི་མི་ཚེའི་
འཚོ་བ་ནི་སྣ་གཅིག་ཏུ་འདོད་ཀྱི་ཡོད་མོད། ཁོ་ཚོའི་བསམ་ཚོད་ལྟར་ག་ལ་ཡིན། ཁོ་
བོས་བུ་ལ་འདུན་པ་སྣ་མང་བསྐྱེད་དེ་དགའ་མགུ་ཡི་རང་གི་ལས་དོན་གལ་ཆེན་པོས་
བསྒྲུབས་པས་ན། ཁོ་པའི་འཚོ་བ་གྲ་རྒྱས་ཤིང་ཕུན་སུམ་ཚོགས་ཏེ་ཡོད།
དཔེ་ཀློག་ནི་བྱིས་པའི་འདུན་མོས་གཙོ་བོ་གཅིག་ཡིན། དེ་ལ་ཕ་མས་དཔེ་ཆ་
འདེམས་རྒྱུར་ཐུགས་གཟབ་གཟབ་གནང་འོས། བྱིས་པས་ཐོག་དང་པོར་དཔེ་ཆ་ག་འདྲ་
བཀླགས་པ་ཡིན་ན། མ་འོངས་པའི་ལྟ་ཀློག་དགའ་ཕྱོགས་ཀྱང་དེ་འདྲའི་རྗེས་སུ་འགྲོ་
ལྡོག་བྱེད། སུ་ཞིག་གཞོན་དུས་ཅི་བསླབས་པ། ཚེ་གང་ཁ་ལོ་སྒྱུར་བྱེད་ཡིན་ནོ།
ཁོ་བོས་ཐབས་མཁས་ཀྱིས་བུ་ཁའར་དཔེ་ཆ་ཀློག་པའི་ལམ་ཁར་བཙུད། བྱིས་
པ་སུ་ཡིན་ཀྱང་གཏམ་རྒྱུད་ལ་དགའ། གཏམ་རྒྱུད་ལས་ཤེས་བྱ་གྱ་ནོམ་པ་ཐོས་པར་མ་
ཟད། གཏམ་རྒྱུད་ནི་བྱིས་པའི་དཔེ་ཀློག་གི་ཟམ་པ་ལྟ་བུའང་ཡིན། ཁོ་བོས་གཏམ་རྒྱུད་ནི་
གསོན་ཉམས་ལྡན་པའི་ངག་དང་རབ་བཏགས་ཀྱི་ཉམས་ཀྱིས་མངོན་སུམ་གསལ་རྗེན་
གྱི་གཟུགས་སུ་སྟོན་པ་ལྟར་བཤད། སྐབས་ལ་ལར་ཡན་ལག་གི་ཕྱག་རྒྱ་དང་རྐང་པའི་
སྟངས་སྟབས་བསྒྱུར་ཏེ་གཏམ་རྒྱུད་ཁྲོད་ཀྱི་མི་སྣའི་ཟློས་གར་རྩེས། ཉམས་འགྱུར་ཕུན་
སུམ་ཚོགས་པས་བུའི་ཡིད་དབང་ཕྲོགས། དང་བ་དྲངས། དགའ་བས་མྱོས་ཏེ་ང་དང་ལྷན་
དུ་རྐང་འཁྲབ་ལག་འཁྲབ་བྱེད། འོན་ཀྱང་གཏམ་རྒྱུད་ཉན་སྤྲོ་བའི་མཚམས་སུ་ནི་ངེད་
ཀྱིས་བཤད་མཚམས་འཇོག་ལ། གཏམ་རྒྱུད་དེ་དཔེ་ཆ་གང་དུ་ཡོད་པ་ཁོ་པར་བཤད་དེ།
དཔེ་ཆ་ལས་དགའ་སྣང་ལྟད་མོ་བཙལ་བའི་གྲོས་འདེབས།
བྱིས་པའི་དགའ་སྣང་དཔེ་ཆར་ཡོད་པར་མ་ཟད། རོལ་དབྱངས་ནས་ཀྱང་འབྱུང་།
བྱིས་པར་རོལ་དབྱངས་ཀྱི་བག་ཆགས་འཇོག་རྒྱུ་ཤིན་ཏུ་གལ་ཆེ། སྤྱིར་བཏང་གླུ་དབྱངས་
ལེན་མི་ཤེས་པའི་མིའི་ཚེ་ཚད་ནི་གླུ་དབྱངས་ལེན་ཤེས་པའི་མིའི་ཚེ་ཚད་ལས་ཐུང་། རྒྱུ་
མཚན་ནི་སྔ་མ་རྣམས་སྤྲོས་བཅད་དུ་ཡོད་པས་གནོན་ཤུགས་ལྕི་ལ་ཕྱི་མ་རྣམས་སྤྲོས་
བཅས་སུ་ཡོད་པས་དགའ་མགུས་ཁེངས་པས་རེད། བྱིས་པ་མཚེར་བག་ཅན་ལ་ནི། གླུ་
དབྱངས་བསླབས་པས་གློད་གྲོལ་ཐོབ།
ང་ཚོས་བྱིས་པ་མ་ལུས་རོལ་དབྱངས་མཁན་པོར་སྐྱེད་སྲིང་བྱེད་རྒྱུ་དཔེ་མི་སྲིད་དེ་
དགོས་པའང་མེད། འོན་ཀྱང་། སུ་ཞིག་འཇིག་རྟེན་དུ་རོལ་དབྱངས་འགའ་ཞིག་མ་ཤེས་
ན་ནི་གང་དེའི་འཚོ་བ་བག་དྲོ་ལ་སྐྱིད་པོ་མེད། རང་ལ་གླུ་ངག་མེད་ཀྱང་མྱོང་རོལ་བྱེད་
པའི་ཚོར་ཤེས་ནི་མ་མཐར་ཡང་ཡོད་དགོས། དེའི་ཕྱིར་བྱིས་པར་རོལ་དབྱངས་སློབ་པའི་
དགོས་གལ་ཤིན་ཏུ་ཆེ། ཁ་ཅིག་འདི་ལྟར། བྱིས་པ་རོལ་དབྱངས་མཁན་པོ་ནི་ཅིས་ཀྱང་
མི་འབྱོན། དེས་ན་རོལ་དབྱངས་བསླབས་ཏེ་དུས་ཚོད་གྲོན་པའི་དགོས་པ་མེད་ཅེས་སྙམ་
དུ་སེམས་པ་ཤིན་ཏུ་འཁྲུལ་ཏེ། སྒྱུ་རྩལ་གྱི་བདུད་རྩིས་མ་བྲན་པའི་འཚོ་བ་ནི་བག་དྲོ་
བ་མེད་པའི་དབེན་གནས་རི་ཁྲོད་ལས་མ་འདས་སྟབས། བྱིས་པའི་འཚོ་བ་གྲ་རྒྱས་ཕུན་
སུམ་ཚོགས་ལ། བྱིས་པའི་མི་ཚེ་དགའ་བདེའི་དཔལ་ལ་རོལ་བར་བྱེད་ཕྱིར། ཁོ་ཚོར་
རོལ་དབྱངས་དང་རྩོམ་རིག་གི་བློ་སྦྱོང་དང་ལྡན་པར་བྱ་བའི་འོས་འགན་ནི་ཕ་མ་རྣམས་
ལ་ཡོད་དོ།།
སུ་གང་རོལ་དབྱངས་ཤེས་པའི་མི་ཚེའི་འཚོ་བ་ནི་བདེ་སྐྱིད་དང་ལྡན་པར་བརྟེན།
ངེད་ཀྱིས་བུ་ལ་ཆུང་དུས་ནས་རོལ་དབྱངས་ཉན་ཤེས་མྱོང་རོལ་གྱི་རྩལ་ནུས་བསླབས།
གོང་དུ་བཤད་པ་ལྟར། བུ་ཁའར་སྐྱེས་ནས་རིང་པོ་མ་ལོན་པར། ངེད་ཀྱིས་སྒྲ་ཚིགས་
བདུན་པོ་གྲག་པའི་དྲིལ་ཅོང་ཉོས་ནས་རྣ་བར་དཀྲོལ། དེ་བཞིན་ཆུང་མས་དབྱངས་སུ་
བཀུག་ནས་ཐོས་པར་བྱས། ABCDའདོན་ཤེས་པའི་རྗེས་སུ་དབྱངས་རྟགས་བསླབས། ངེད་
ཅག་བར་ལ་རོལ་དབྱངས་ཉན་ཞོར་རོལ་རྩེད་ཅིག་རྩེ་རྒྱུ་ཡོད། དེ་ནི་དངོས་པོ་སྦས་པ་རྣོ་
སྦྲེང་གི་དབྱངས་ལ་བརྟེན་ནས་འཚོལ་བ་དེ་ཡིན། དེ་ཡང་ངེད་ཀྱིས་དངོས་པོ་གང་རུང་
ག་ཤེད་ཅིག་ཏུ་སྦས་བཞག སྦེད་ས་མ་བསྟན་པར་ཁོ་རང་འཚོལ་དུ་འགྲོར་བཅུག ཁོ་པ་
ཉེ་སར་བཅར་ཚེ་རྣོ་སྦྲེང་དམའ་མོར་སྦྲེང་། རིང་དུ་ཕྱིན་ན་རྣོ་སྦྲེང་མཐོན་པོར་སྦྲེང་། རྒྱ་
ལ་དབྱངས་ཀྱི་མཐོ་དམན་མ་བརྟགས་ན། སྦས་པའི་དངོས་པོ་རྙེད་དཀའ། ཚུལ་འདིར་ཁོ་
པ་སྤྲོ་སྣང་ཆེ་ལ་རྣ་ཤེས་སྦྱོང་བརྡར་ལའང་ལྷག་ཏུ་ཕན།
བྱིས་པ་དབྱངས་འགྲོས་ཅན་ལ་དགའ། འདི་ལ་བརྟེན་ནས་ཀྱང་ཁོ་པའི་རྣ་ཤེས་
སྦྱོང་བརྡར་བྱས། བུས་སྐད་ཆ་མ་ཤེས་གོང་རོལ་ནས། ངེད་ཀྱིས་ལག་ཟུང་གིས་དབྱངས་
འགྲོས་དང་ལྡན་པའི་འགྲོས་རྡེབ་བརྒྱབ་པ་ཐོས་སུ་བཅུག ཡུན་རིང་མ་སོང་བར་རྔ་ཆུང་
ཞིག་ཉོས། དབྱངས་ཀྱི་འགྲོས་རྡེབ་ལྟར་རྔ་རྡུང་ཚུལ་བསླབས། དེ་ཙམ་ན་ཤིང་གི་རྣོ་སྦྲེང་
ཉོས། དབྱངས་རྟགས་ལྟར་རྣོ་སྦྲེང་སྦྲེང་ཚུལ་བསླབས་པ་ཚེགས་མེད་དུ་ཤེས། དབྱངས་
རྟ་སླ་མོ་རེ་ནི་རང་རྩལ་གྱིས་སྦྲེང་ནུས། རོལ་དབྱངས་ལ་དགའ་བའི་རྣམ་འགྱུར་ག་དུས་
ཡིན་ཀྱང་སྟོན་པས། ངེད་ཀྱིས་གོ་སྐབས་མ་ཤོར་བའི་ངང་ལ་མཐུན་རྐྱེན་འཕྲལ་མར་
སྦྱར། ཁྲིད་སྟོན་གནང་ཙམ་གྱིས་ཁོ་པས་དབྱངས་རྟ་སྟབས་བདེ་རེ་སྦྱོར་ཐུབ་ཀྱི་ཡོད།
གསར་དུ་སྦྱར་པའི་དབྱངས་རྟ་གང་ཡང་ཁོ་པས་ཉིན་ཐོ་འབྲི་བ་ནང་བཞིན་ཟིན་ཐོར་
བཀོད་བཞག བཀོད་པ་དེ་བཞིན་ཁོ་པ་དར་ལ་བབས་ནས་བལྟས་ཀྱང་དགའ་བྲོད་ཀྱི་
གཞི་ལོས་ཡིན།
བྱིས་པར་རྣོ་སྦྲེང་གི་ཐབས་རྩལ་སློབ་པ་སྔ་མི་རུང་། ངེད་ཀྱི་གྲོགས་པོ་ཆེ་གེ་མོས་
རྣོ་སྦྲེང་ཆེད་ལས་དགེ་རྒན་ཞིག་གདན་དྲངས་ནས་ཁོ་པའི་བྱིས་པར་རྣོ་སྦྲེང་བསླབས།
དེས་ཀྱང་ལོ་ཧྲིལ་པོ་གཅིག་ལ་ཐབས་རྩལ་ཁོ་ན་བསླབས་པས། བྱིས་པ་གང་དེས་སྦྲེང་
ཚུལ་ཤེས་པ་ལྟ་ཞོག ལྡོག་སྟེ་རོལ་དབྱངས་ལ་ཞེན་ཁ་ལོག ངེད་ཀྱིས་བུ་ལ་རོལ་ཆས་
དཀྲོལ་རྡུང་གི་ཐབས་རྩལ་གྱིས་སུན་པ་མ་བཟོས་ཕྱིར། བུ་རོལ་དབྱངས་ལ་རབ་ཏུ་དགའ་
ཞིང་། རྣོ་སྦྲེང་དང་ཨོག་ལེན་གང་སྨྲེང་ནའང་གཟེངས་སུ་ཐོན་ནས་ཡོད།
སློབ་གཉེར་གྱི་འདུན་པ་བསྐྱེད་དེ་དྲི་བ་འདོན་པར་བསྐུལ་བ།
ངེད་ཀྱི་བུ་ལ་དགའ་ཕྱོགས་དང་འདུན་པ་གང་ཇི་སྙེད་ཅིག་ཡོད་པ་དེ་བཞིན་དོན་
ཡང་བྱེད་ནུས་ཀྱི་ཡོད། འོན་ཀྱང་ཕྱོགས་རིས་ཅན་འགའ་རེས་ངེད་ཀྱི་བུས་དཔེ་ཆར་ལྟ་
ཤེས་པ་ཁོ་ན་ཙམ་ལས་གཞན་ཅི་ཡང་མི་ནུས་པར་འདོད་ཀྱི་ཡོད་པ་འདྲ། དོན་དངོས་
སུ་ངེད་ཀྱི་བུ་ལ་འབྲེལ་འདྲིས་ཡོད་པ་ཞིག་ཡིན་ཚེ། དེ་འདྲ་གཏན་ནས་མིན་པ་ཤེས་ཀྱི་
རེད། ངེད་ཀྱི་བུས་དཔེ་ཆར་ལྟ་བའི་དུས་ཚོད་ནི་བྱིས་པ་གཞན་ཀུན་ལས་ཉུང་། ཁོ་པས་
ས་ལྡིང་གནམ་ལྡིང་གི་རྩེད་འཇོའི་ལས་ལ་དུས་ཚོད་མང་པོ་བརླག་འགྲོ། ཁོ་པ་གྲུང་ཤ་
དོད་པོ། སྣང་བ་གང་སྐྱིད་བྱེད་ཤེས་ཀྱི་བདེ་ཐང་གི་བྱིས་པ་ཞིག་ཡིན། ཁོ་པས་ཕྱི་སྐད་ཕྱི་
ཡིག་ཤེས་པ་ཕུད། གྲངས་རིག་པ་དང་། རྫས་འགྱུར་རིག་པ། དངོས་ལུགས་རིག་པ། སྲོག་
ཆགས་རིག་པ། རྩི་ཤིང་རིག་པ་སོགས་ཀྱང་སླ་མོ་བདེ་མོས་བསླབས་ནས་ཤེས།
ཁའར་གྱིས་ཤེས་བྱ་སྣ་མང་དེ་འདྲ་ཚེགས་མེད་དུ་ཤེས་པའི་རྒྱུ་ཅི། རྐྱེན་ཅི། ངེད་
ཀྱིས་ཡང་སྙིང་ཐབས་ཁྱད་པར་བ་གང་གིས་བྱས་པ་སོགས་ནི་གཞན་རྣམས་ལ་ཤེས་
འདོད་ཡོད་པ་ཁོ་ཐག་རེད། དོན་ལ་ངེད་ཀྱི་སློབ་གསོའི་མན་ངག་ཤིན་ཏུ་སླ་སྟེ། བྱིས་
པའི་སློབ་གཉེར་གྱི་འདུན་པ་བསྐྱེད་དེ་ཅི་ཐུབ་གང་ཐུབ་ཀྱིས་དྲི་བ་འདོན་པར་བྱེད་པ་
དེ་ཡིན།
ཁའར་ལོ་གསུམ་བཞི་ན། ངེད་ཀྱིས་རྟག་པར་ཞོགས་ཟས་སྔོན་གྱི་དུས་ཚོད་གཅིག་
གཉིས་ཡུན་ལ་ཁོ་པ་ཁྲིད་དེ་འཆམ་འཆམ་དུ་སོང་། ང་ཚོ་འཆམ་འཆམ་དུ་སོང་བ་ནི་
བགྲོད་པ་ཁོ་ནའི་ཕྱིར་མ་ཡིན་ཏེ། འགྲོ་ཞོར་དུ་ངེད་ཀྱིས་དང་བ་འདྲེན་པའི་བརྗོད་པ་
སྤྲོས་ནས་ཁོ་ལ་ཉན་དུ་བཅུག བྱིས་པའི་འཆར་སྒོ་ཤིན་ཏུ་ཡངས་ལ་བློ་རིག་ཀྱང་གྲུང་། ཁོ་
པ་ངེད་ཀྱི་ཚིག་རྗེས་འབྲངས་ནས། རྒྱ་ནག་གམ་རྒྱ་གར་རམ་ཡང་ན་གངས་དཀར་མུ་
མཐའ་མེད་པའི་བྱང་སྣེ་ལ་ཉེན་བགམ་མྱུལ་དཔྱད་དུ་འགྲོ་བའི་དྲན་རྟོག་གི་ཀློང་དུ་
ཞུགས། རེས་འགར་ས་ཆུའི་ཆགས་ཚུལ་གླེང་ཞིང་རེས་འགར་ལོ་རྒྱུས་ཀྱི་བྱུང་རབས་
ལབ། དེ་ལྟར་འཆམ་འཆམ་གྱི་འགྲོ་འོང་ལས་བུ་ལ་ལོ་རྒྱུས་དང་ས་རྒྱུས་ཀྱི་ཤེས་བྱའི་
རྨང་བཏིང་བ་ཡིན།
ང་ཚོ་ནམ་རྒྱུན་རྩྭ་ལྗང་མེ་ཏོག་བཀྲ་བའི་རྐང་ལམ་ཕྲ་མོར་འགྲོ་འོང་བྱས། དེར་རི་
སྐྱེས་མེ་ཏོག་སྣ་ཚོགས་མཐོང་བ་ལས་རེས་འགར་ངེད་ཀྱིས་རྐང་གཅིག་བཏོག་སྟེ་ལྷན་
དུ་ཞིབ་འཇུག་བྱ་རྒྱུའི་གྲོས་བཏོན། མཚར་འཛིན་གྱི་བློས་ཁོ་པ་ཉེ་བར་བཅར་ཏེ་ངེད་ཀྱི་
འགྲེལ་བརྗོད་ལ་ཉན། ངེད་ཀྱིས་ལོ་འདབ་རེ་རེ་བཞིན་ཕྲལ་ནས་དེ་དག་གི་སྐྱེ་ཚུལ་དང་
སྤྱོད་སྒོ་ངོ་སྤྲད་པ་འདི་ལྟར། མེ་ཏོག་གི་དཀྱིལ་སྙིང་ནི་ཟེའུ་འབྲུ་རེད། དེའི་ཕྱི་ན་མཛེས་
སྡུག་ལྡན་པར་ཡོད་པ་ལ་འདབ་མ་ཟེར། མེ་ཏོག་ཐམས་ཅད་ལ་ཟེའུ་རྡུལ་ཡོད། ཟེའུ་རྡུལ་
ནི་རླུང་བསེར་བུས་ཁུར་ཏེ་ག་ས་གང་ལ་འགྲོ། དེ་མེད་ཚེ་ཞིམ་མངར་གྱི་འབྲས་བུ་སྨིན་
མི་སྲིད་ཅེས་སོགས་འགྲེལ་བརྗོད་བྱས།
སྐབས་རེར་རྩྭ་གསེབ་ལས་འབུ་ཆ་ག་པ་ཞིག་ལྡིང་ནས་ཐོན་པ་ངེད་ཀྱིས་ཁ་མྱུར་
ལག་མྱུར་གྱིས་སྤར་འཛིན་བཏབ། བཟུང་ནས་ཟིན་པ་དང་ངེད་ཕ་བུ་ས་ལ་ཙོག་པུར་
བསྡད་དེ་ཞིབ་འཇུག་བྱས་པ་ཡིན། ངེད་ཀྱིས་འབུ་ཆ་ག་པའི་ལུས་པོའི་གྲུབ་སྟངས་དང་
རང་གཤིས། སྐྱེ་འཕེལ་སོགས་ཀྱི་ཤེས་བྱ་ཞིབ་ཏུ་བརྗོད་ཅིང་དྲི་བ་དྲིས་ལན་གྱིས་དགའ་
སྣང་སྤྲོ་སྣང་བསྐྱེད། ངེད་ཀྱིས་རང་བྱུང་ཁམས་ཀྱི་རྩི་ཤིང་དང་སྲོག་ཆགས་མཚན་
གཞིར་བཟུང་ནས་དམར་ཁྲིད་བྱས་པའི་སློབ་གསོའི་བྱེད་ཐབས་འདི། སློབ་གྲྭའི་དགེ་
རྒན་དག་གི་བསླབ་པ་པར་རྐོའི་ཚུལ་གྱི་སློབ་གསོ་ལས་དགའ་སྣང་ཆེ་བ་ཡོད།
ཕ་མ་རྣམས་ཀྱིས་སྣང་འཇོག་བྱས་པ་ཡིན་ན། རང་བྱུང་ཁམས་ཀྱི་རྡོ་རྡོག་གཅིག་
གམ་རྩྭ་རྐང་གཅིག་ཡིན་ཀྱང་སློབ་གསོའི་མཚན་གཞིར་མི་རུང་བ་མེད། རང་བྱུང་
ཁམས་ཀྱི་བྱ་དངོས་གསར་རྙིང་གང་ཡང་བྱིས་པས་ཡིད་འཇོག་བྱ་བའི་གཞི་ཡིན། མཐའ་
ཀླས་པའི་ཤེས་བྱ་ནི་རང་བྱུང་ཁམས་སུ་ཡོད་ཕྱིར། དེ་ལས་ལྷག་པའི་དགེ་རྒན་ནི་འཇིག་
རྟེན་འདིར་རྙེད་དུ་མེད་པ་ཤེས་དགོས། འོན་ཀྱང་ཡིད་ཕངས་པ་ཞིག་ལ། ཕ་མ་དང་བྱིས་
པ་ཕལ་ཆེ་བས་དེ་ཉིད་ཚུལ་བཞིན་བེད་སྤྱོད་བྱེད་ཐུབ་ཀྱི་མི་འདུག
གུང་གསེང་ཀུན་ཏུ་ངེད་ཀྱིས་བུ་ཁྲིད་དེ་ཕྱི་རོལ་ཏུ་སོང༌། རྡོ་བ་རྡོག་གཅིག་གམ་
མེ་ཏོག་རྐང་གཅིག དེ་མིན་བྱ་བྱེའུ་འབའ་འབུ་སོགས་ལག་ཏུ་གང་ལོན་ཚད་ལ་རྟོག་
ཞིབ་བྱས་པ་ཡིན། ངེད་ཀྱིས་དེ་དག་བརྒྱུད་ས་གཤིས་རིག་པ་དང་། གཏེར་རྫས་རིག་པ།
རྩི་ཤིང་དང་སྲོག་ཆགས་རིག་པ། རྟོག་ཞིབ་རིག་པ། དངོས་ལུགས་རིག་པ། རྫས་འགྱུར་
རིག་པ། གནམ་གཤིས་རིག་པ་སོགས་རིག་ཚན་སྣ་མང་གི་ཤེས་བྱ་འདུས་པའི་གཏམ་
རྒྱུད་བཤད། དེར་ཁོ་པ་ཉན་འདོད་ཤིན་ཏུ་ཆེ་ཞིང་སྐྱེ་དངོས་ལ་ལྷག་ཏུ་དགའ། རང་བྱུང་
ཁམས་ལས་སྐྱེ་དངོས་ཀྱི་དམར་དཔེ་བགྲང་ལས་འདས་པ་བསྡུ་གསོག་གིས་ཕྲ་མཐོང་ཆེ་
ཤེལ་ལས་ལྟ་ཞིང་། མཐོང་ཐོས་ཇི་བཞིན་ལྷུག་རྩོམ་དུའང་བྲིས།
བུ་ཁའར་དང་ཐོག་སྤུ་མང་འབུ་ཕྲུག་གམ་འབུ་ཐོང་བ་ལ་ཤིན་ཏུ་སྐྲག འོན་ཀྱང་
ངེད་ཀྱིས་འབུ་འདི་ནམ་ཞིག་ན་ཡིད་དུ་འོང་བའི་ཕྱེ་མ་ལེབ་ཏུ་འགྱུར་འགྲོ་བ་རེད་ཅེས་
པ་ན་ཁོ་པའི་འཇིགས་སྣང་དེ་ཉིད་དུ་ཞི་འགྲོ། ངས་ད་དུང་གྲོག་མ་དང་སྦྲང་མའི་ཚོགས་
ཀྱི་འཚོ་སྟངས་དང་གཤིས་ཀ་རྣམས་འགྲེལ་བཤད་བརྒྱབ་པར་ཁོ་པ་ཉན་འདོད་ཤིན་ཏུ་
ཆེ། ཁོ་པས་སྦྲང་མའི་རིགས་ལ་ཞིབ་འཇུག་བྱས་ཏེ་དཔྱད་རྩོམ་ལེགས་པོ་ཞིག་ཀྱང་ཕྲིས་
སོང་།
ཕ་མ་ཕལ་ཆེ་བ་བྱིས་པའི་མ་རབས་ཀྱི་སྤྱོད་པས་ཡིད་སྐྱོ་ནས་ཡོད། དོན་ལ་བྱིས་
པར་མ་རབས་ཀྱི་སྤྱོད་པ་མངོན་པ་ནི། ཁོ་ཚོའི་སྟོབས་ཤུགས་གནས་གང་དུ་སྤྱོད་དགོས་
མ་ཤེས་པ་ལས་བྱུང་བ་རེད། འདི་ནི་བྱིས་པའི་སྟོབས་ཤུགས་རྦད་དེ་ཆུད་ཟོས་པ་ཁོ་ན་
ལས་མ་འདས། རྒྱ་ལ་ཁོ་ཚོར་རང་བྱུང་ཁམས་ཉམས་སུ་མྱོང་བར་བྱེད་ནུས་ན་ནི། ཁོ་
ཚོར་བྱ་ངན་བྱེད་ལོང་ཡོད་པ་མ་རེད། རང་བྱུང་ཁམས་ཉམས་སུ་མྱངས་པ་ལས་བྱིས་
པའི་སེམས་ཁམས་རྣམ་དག་ལྷད་པ་མེད་པ་ཆགས་ལ། གཤིས་བཟང་དྲང་གཞག་གི་
སྐྱེས་བུ་དམ་པ་རྣམས་ནི་གནའ་དེང་ཀུན་ཏུ་རང་བྱུང་ཁམས་དང་ནང་ཚགས་དམ།
བྱིས་པ་རང་བྱུང་ཁམས་དང་འབྲེལ་ཐུག་རྒྱ་ཆེར་བྱས་ན། ལུས་པོའི་སྟོབས་རྒྱས་པ་ལ་རྔོ་
ཐོགས་པར་མ་ཟད་དབང་པོའི་རྣོ་ཁྱད་ལའང་ཕན་ཆེ། གྲོང་ཁྱེར་གྱི་བྱིས་པ་གང་མང་རང་
བྱུང་ཁམས་དང་ཁད་རིང་རྐྱེན། མཁའ་དབུགས་གསར་པ་འབྱིན་རྔུབ་དཀོན་ཏེ། སེམས་
ཁམས་མི་དྭངས་པ་དང་སྤྱོད་པ་ཡ་མཚན་ཅན་དུ་གྱུར་པ་ཡོད་འདུག
ཁོ་བོས་བུ་ཁའར་རང་བྱུང་ཁམས་དང་འབྲེལ་གཏུག་ཅི་དགའ་གང་དགའ་བྱེད་དུ་
བཅུག བུ་ཁྱིམ་དུ་སྡོད་རིང་དུ། ངེད་ཀྱིས་ཁོ་པར་སྐྱེད་ཚལ་ལས་བཟོའི་ལག་རྩལ་སྦྱོང་
དུ་བཅུག་སྟེ། མེ་ཏོག་དང་རྩི་ཤིང་། ཞོག་ཁོག་སོགས་འདེབས་པ་དང་འཛུགས་པར་བྱེད་
པ་ཡིན། བུ་ཁའར་ལས་འདི་དག་ལ་ཤིན་ཏུ་འདུན་ཞིང་ངལ་དུ་མེད། ཉིན་རེ་བཞིན་
བཏབ་པའི་ལོ་ཏོག་ལ་ཆུ་གཏོང་བ་དང་། ཡུར་མ་ཡུར་བ། འབུ་སྲིན་འགོག་པ་བཅས་སོ་
ནམ་ཡར་སྐྱེས་ཀྱི་གནས་ཚུལ་ལ་ཞིབ་ཏུ་རྟོག བྱིས་པ་རྣམས་ལ་མཚོན་ན་སློབ་དེབ་ཆེས་
ལེགས་པོ་ནི་ནགས་ཚལ་ཆེན་པོ་ལས་མ་འདས་ཕྱིར། ལོ་རེའི་དབྱར་ཁའི་དུས་ན་ངེད་
ཀྱིས་བུ་ཁྲིད་དེ་ནགས་ཚལ་གྱི་ཉེ་འགྲམ་དུ་ཞག་འགའ་སྡོད་པ་ཡིན། གནམ་ཐང་ཉིན་
དུ་ངེད་ཕ་བུ་ནགས་སུ་རྒྱུ་སྟེ། ནགས་ཚལ་ཁྲོད་ངེད་ཀྱིས་ཁོ་པར་སྙན་ངག་པ་དག་གིས་
རང་བྱུང་ཁམས་ལ་བསྟོད་གླུ་ཕུལ་བའི་སྙན་ངག་ཡང་རབ་གང་རུང་བཀླགས། ངེད་ཅག་
གིས་གཡའ་དག་གནམ་གྱི་འོག་ཏུ་དྭངས་གཙང་གི་མཁའ་དབུགས་ཧུབ་ཀྱིས་
བརྔུབས་ཤིང་། ཁུ་སིམ་ནགས་ཀློང་སྟུག་པོར་གནའ་དེང་གི་སྙན་ངག་གླུ་རུ་གྱེར་བ་དེ་
ཅི་འདྲའི་ལས་བསོད་ཆེན་པོ་ཞིག་རེད་ཨང་།
གཞན་ཡང་ངེད་ཀྱི་བུས་གསེར་བྱེའུ་གཉིས་གསོས་ཡོད། གཅིག་གི་མིང་ལ་རི་
ཐར་དང་། ཅིག་ཤོས་ཀྱི་མིང་ལ་ལུག་མིག་མེ་ཏོག་ཅེས་སུ་བཏགས། ཁོས་བྱེའུ་གཉིས་
ལ་རྩལ་སྣ་རེ་བསླབས་པ་སྟེ། དེ་དག་གིས་ཨོག་ལེན་གྱི་རོལ་དབྱངས་དང་བསྟུན་ནས་
གླུ་དབྱངས་ལེན་ཞིང་། ཁའར་གྱི་ལག་མཐིལ་དུ་བྲོའང་འཁྲབ་ཤེས། བུས་རྣོ་སྦྲེང་སྦྲེང་
སྐབས་གསེར་བྱེའུ་དག་བུའི་ཕྲག་མགོར་བབས་ནས་སྡོད་ཅིང་། མིག་འཚུམ་པའི་བརྡ་
བསྟན་དུས་མིག་ཀྱང་འཚིམ་པར་བྱེད། དེར་མ་ཟད་བུས་དཔེ་ཆ་ཀློག་སྐབས། ཤོག་ལྷེ་
ཟློག་དགོས་ཀྱི་བཀའ་ཕབ་པ་ཡིན་ན།དེ་ཚོས་བསྒོ་བ་ཉན་ཏེ་ཤོག་ལྷེ་ཟློག་པར་བྱེད།
བུ་ཁའར་གྱིས་ད་དུང་ཞི་ལ་དང་ཁྱི་གུའང་གསོས། དེ་དག་ལ་ཁ་ཟས་སྦྱོར་བར་
གོམས་པ་དེས། ཁོ་པར་བྱམས་སྙིང་རྗེའི་སེམས་ཀྱང་རང་ཤུགས་སུ་སྐྱེས་སོང་།
གྲངས་རིག་པ་ཁྲིད་ཚུལ།
བུ་ལ་སློབ་གསོ་གདམས་ཤིང་བསྟན་པ་ལས། གྲངས་རིག་པ་ནི་རིག་ཚན་ཐམས་
ཅད་ལས་སྦྱང་དཀའ་བ། བྱིས་པའི་དགའ་སྣང་སྤྲོ་སྣང་བསྐྱེད་ཁག་པོའི་རིག་ཚན་ཞིག་
ཡིན་པ་ཁོ་བོས་ཤེས། ས་ཁམས་རིག་པ་དང་། སྲོག་ཆགས་རིག་པ། རྩི་ཤིང་རིག་པ་སོགས་
ནི་བྱིས་པ་རང་བྱུང་ཁམས་སུ་ཁྲིད་དེ། ཤེས་བྱ་རྩེད་འཇོའི་ཞོར་དུ་རྒྱུད་ལ་སྦྱར་ཆོག་ལ།
ཁོ་ཚོ་དེར་སྤྲོ་བའང་ཡོད། འོན་ཀྱང་གྲངས་རིག་པ་ནི་ཡུལ་རང་ངོས་ནས་མ་གྲུབ་པར་
རྟོག་པས་བཏགས་ཙམ་གྱི་སྤྱི་མཚན་ཤས་ཆེ་བའི་རིག་ཚན་ཞིག་ཡིན་ལ། བྱིས་པ་རྣམས་
ཀྱིས་བསམ་གཞིག་ཁོ་ནར་བསྟེན་ནས་སློབ་དགོས་པ་ཞིག་རེད། དེ་བས། རིག་ཚན་
འདི་ནི་རྩེད་དགའ་གཡེང་དགའི་བྱིས་པ་རྣམས་ལ་མཚོན་ན་རོ་མེད་བྲོ་མེད་ཀྱི་ཤེས་བྱ་
འབའ་ཞིག་ཏུ་མངོན།
བུ་ཁའར་ཡང་ཐོག་མའི་དུས་སུ་གྲངས་རིག་པ་སྦྱོང་བར་སུན་སྣང་ཆེ། ལར་ངེད་
ཀྱིས་སྔོན་ཚུད་ནས་རྩེད་འཇོའི་ཐབས་ཀྱིས་ཁོ་པར་ཨང་ཀི་དང་གྲངས་བགྲང་ཚུལ་
བསླབས་ནས་ཤེས་ཡོད་ལ། ཉོ་ཚོང་གི་རྩེད་མོའི་ཚུལ་གྱིས་སྒོར་གྲངས་རྩི་བའི་ཐབས་
ཀྱང་ངེས་པར་བྱས་ཡོད་མོད། ཡིན་ནའང་དགུ་མཐའ་སློབ་སྐབས་དཀའ་ཁག་དང་
འཕྲད་ཅིང་། ཐེངས་དང་པོར་སློབ་སྦྱོང་ལ་ཞེན་ཁ་ལོག་པའི་སྣང་ཚུལ་ཤར། དེ་ལས་ཤེས་
ཐུབ་པ་ནི། ལོ༥ཅན་གྱི་བྱིས་པ་ཡིན་ཀྱང་བཙན་ཐབས་བློར་འཛིན་ལ་ཤིན་ཏུ་མི་དགའ་
བའི་ཚུལ་དེ་རེད། ཕྱིས་སུ་ངེད་ཀྱིས་དགུ་མཐའ་དེ་དམངས་གཞས་ལྟར་བསྒྱུར་ནས་གྱེར་
དུ་བཅུག་ཀྱང་དགའ་སྣང་སྔར་བཞིན་མ་བྱུང་།
བུ་ཁའར་དེ་དུས་ལོ༥ལས་མེད་ཀྱང་རྒྱལ་ཁབ་གསུམ་གྱི་སྐད་ཆ་བཤད་ཤེས། ལོ་
རྒྱུས་ངག་རྒྱུན་དང་རྩོམ་རིག་སོགས་ཀྱི་ཤེས་བྱའི་ཚད་ནི་དམའ་འབྲིང་མཐར་ཕྱིན་
སློབ་མ་ཞིག་གི་ཆུ་ཚད་དུ་སླེབས། ད་དུང་སྲོག་ཆགས་རིག་པ་དང་། རྩི་ཤིང་རིག་པ། ས་
ཁམས་རིག་པའང་ཤེས་ཀྱི་ཡོད། འོན་ཀྱང་ཁོ་པའི་ཉག་ཕྲ་ས་ནི་གྲངས་རིག་པ་སྟེ་དགུ་
མཐའ་ཙམ་ཡང་ཤེས་ཀྱི་མེད། ཁོ་བོ་བུ་ཁའར་བསླབ་པ་རིས་ཆད་དུ་འགྲོ་ཉེན་ལ་སེམས་
ཁྲལ་ཆེ་ཞིང་། བསླབ་པ་རིས་ཆད་ཀྱི་མུ་ལ་འཚར་ལོངས་བྱུང་ན་ནི་བདེ་སྐྱིད་རྣལ་མ་
མེད་པའི་མི་བུ་ཞིག་ལས་མི་འབྱོན་ཕྱིར། འདུན་མ་ལས་ལོག་པའི་ཚུལ་དེ་བསམ་ཞིང་
བསམ་ཞིང་ངེད་ལ་འཇིགས་སྣང་ཞིག་ཀྱང་སྐྱེ་རྒྱུ་བྱུང་།
བུ་ཁའར་གྲངས་རིག་པར་ཞེན་ཁ་ལོག་པ་དེས་ངེད་ཀྱི་ཡིད་སེམས་ཀུན་ནས་ཉོན་
མོངས་པར་བྱས། དེ་ལྟ་ནའང་ངེད་ཀྱིས་ཁོ་པར་དགུ་མཐའ་བཙན་ཐབས་བློར་འཛིན་
བྱེད་དགོས་ཀྱི་ཨུ་ཚུགས་བྱས་པ་མིན། བཙན་ཚུགས་ཀྱི་སློབ་སྦྱོང་ལ་བསླབ་འབྲས་
མི་ཐོན་པར་མ་ཟད། གཉའ་རེངས་ལང་ཤོར་གྱི་གཤིས་ཀ་བསྐྱེད་སླ་བ་ངས་ཤེས་ཡོད།
དགའ་བ་རྒྱས་པ་ཞིག་ལ། ངའི་སེམས་ཀྱི་སྐྱོ་སྡུག་དེ་ངའི་གྲོགས་པོའི་གྲོགས་པོ་ཞིག་དང་
ཕྲད་པས་ཡོངས་སུ་བསལ་སོང་། དེ་ཡང་ངའི་གྲོགས་པོའི་གྲོགས་པོ་འདི་པ་སློབ་ཁྲིད་
ཐབས་རྩལ་རྫོགས་པའི་གྲངས་རིག་པའི་དགེ་རྒན་ཆེན་མོ་ཞིག་ཡིན་འདུགཉིན་དེར་ང་
རང་གྲོགས་པོའི་ཁྱིམ་དུ་མཇལ་ཞུར་ཕྱིན་དུས་དགེ་རྒན་ཆེན་མོ་ཁོང་དང་ཞལ་མཇལ་
གྱི་བསྐལ་པ་ཤར་བྱུང་།
ཁོང་གིས་ངེད་ཀྱི་སྐྱོ་གདུང་གི་སྐད་གསན་རྗེས་སྨྲས་པ། ཁྱོད་ཀྱི་བུ་ལ་གྲངས་རིག་
པ་སློབ་འདུན་མེད་པ་དེ་མ་གཞི་ཁྱོད་ཀྱི་སློབ་གསོ་བྱེད་ཐབས་ཡང་མ་དག་པའི་རྐྱེན་
རེད། ཁྱོད་ཀྱིས་གྲངས་རིག་པའི་ཤེས་བྱ་གསོན་ཉམས་དོད་པོས་མ་བསླབས་པའི་རྒྱུ་
མཚན་གྱིས་བྱིས་པ་ལའང་སློབ་འདོད་མེད་པ་ཆགས་སོང་། ཁྱོད་རང་ཉིད་རོལ་དབྱངས་
དང་། རྩོམ་རིག་ལོ་རྒྱུས་དང་། སྐད་བརྡ་རིག་པ་ལ་དགའ་བའི་སྟབས་ཀྱིས། ཤེས་བྱ་དེ་
ཚོ་བྱིས་པར་དགའ་སྣང་སྤྲོ་སྣང་གིས་ཁྲིད་ཐུབ་སོང་། དེ་ག་ནང་བཞིན་སྲོག་ཆགས་རིག་
པ་དང་། རྩི་ཤིང་རིག་པ། ས་ཁམས་རིག་པ་ཁྲིད་དུས་ཀྱང་ཁྱོད་ཀྱི་སློབ་གསོ་བྱེད་ཐབས་
གསོན་ཉམས་དོད་པོ་ཡིན་གྱི་རེད། དེའི་སྟབས་ཀྱིས་ཁྱོད་ཀྱི་བུས་ཀྱང་ནང་བྱན་ཆུད་
སོང་བ་རེད། ཡིན་ནའང་། གྲངས་རིག་པ་ལ་ཐོག་མར་ཁྱོད་རང་ཉིད་ཐུགས་མཉེས་པོ་
ཡོད་ཀྱི་མ་རེད། དེ་འདྲ་ཡིན་དུས་བྱིས་པར་གསོན་ཉམས་དོད་པོས་ཁྲིད་རྒྱུ་དཔེ་མི་སྲིད་
པ་ཞིག་རེད། དེའི་རྐྱེན་གྱིས་བུ་ཁའར་ལའང་གྲངས་རིག་པ་སློབ་འདུན་མེད་པ་བཟོས་
ཡོད་ཀྱི་རེད་ཅེས་གསུངས། ཁོང་གིས་དེས་མཚོན་གྲངས་རིག་པ་སློབ་ཐབས་ཀྱི་མན་
ངག་འདྲ་མིན་ང་ལ་གནང་སོང་ལ། ངེད་ཀྱིས་དེ་ལྟར་བསླབས་པ་ལ་འབྲས་བུའང་མི་
དམན་པ་ཐོབ་སོང་།
གྲངས་རིག་པ་སློབ་འདུན་གྱི་དགའ་སྣང་བསྐྱེད་པའི་ཐབས་གསུངས་པ་དཔེར་ན།
སྒྲོག་གུ་དང་སྲན་མ་སོགས་ཤོག་སྒམ་དུ་བླུགས། ཕ་བུ་གཉིས་ཀྱིས་སྤར་མོ་གང་རེ་བཙིར་
བ་རྩི་ཞིང་རྩིས་པ་དེའང་སུ་མང་འགྲན་པ་ལྟ་བུ་དང་། ཀུ་ཤུས་མཚོན་པའི་འབྲུ་ལྡན་
སིལ་ཏོག་ཟ་བཞིན་དེ་དག་གི་འབྲུ་གུ་རྩི་རྒྱུ་ལྟ་བུ་དང་། ཡང་ན་ལམ་དུ་འགྲོ་དུས་གོམ་
པའི་སྤོ་གྲངས་བླངས་ཏེ་སུ་མགྱོགས་ལྟ་བ་ལྟ་བུ་སོགས་དཔེ་མང་པོ་གསུངས།
ངེད་ཀྱིས་དེ་སོགས་ལག་ལེན་བྱས་པ་ཕུད། བུ་ཁའར་དང་ལྷན་དུ་རྟག་ཏུ་ཤོ་རྡེའུ་
འཕེན་རྩེད་རྩེས། ཐོག་དང་པོར་ཤོ་རྡེའུ་གཉིས་རྩེ། ང་ཚོས་ཤོ་རྡེའུ་གཉིས་མཉམ་དུ་
གཡུགས་པ་ལས། ༣དང༤བབས་པ་ཡིན་ན་དེ་གཉིས་བསྡོམས་པས་གྲངས་ཀ༧ཐོབ་པ་
དང་། ༡དང༥བབས་པ་དང་། ༢དང༤བབས་པ། ཡང་ན༣དང༣བབས་པ་ཡིན་ན། ཐོབ་
གྲངས༦ཡིན། དེ་ལྟ་བུའི་རྩེ་ཐེངས་རེ་རེའི་ཐོབ་གྲངས་ཟུར་དུ་བཀོད། རྩེ་ཐེངས༣ནས༥ལ་
བསྡོམས་རྩིས་བརྒྱབ་པ་ལས་སུ་མང་ན་དེ་ཉིད་རྒྱལ་བ་ཡིན་ནོ། །
བུ་ཁའར་རོལ་རྩེད་འདི་འདྲར་རབ་ཏུ་དགའ། དེ་ལྟ་ནའང་མཚམས་ཚིགས་མེད་
པར་མ་ཡིན་ཏེ། ངེད་ཀྱིས་དགེ་རྒན་ཆེན་མོའི་ཐུགས་བཀོད་ལྟར་སྐར་མ༡༥ལས་འདའ་
བར་མི་བྱེད། རྒྱུ་མཚན་ནི་གྲངས་རིག་པ་དང་འབྲེལ་བའི་རྩེད་མོ་རྩེ་ན་ཀླད་པའི་ཚེགས་
ཆེ། གལ་ཏེ་དུས་ཡུན་རིང་ན་སྟོབས་ཟད་དེ་བྱིས་པ་ངལ་དུབ་པར་འགྱུར། དེ་ལྟར་རྩེད་
མོ་སྟབས་བདེ་དེ་བདུན་ཕྲག༣ལ་རྩེས་རྗེས། ངེད་ཀྱིས་དེའི་ཁར་ཤོ་རྡེའུ༣བསྣན། ཕྱིས་སུ་
ཤོ་རྡེའུ༦གིས་ཀྱང་རྩེའོ། །
ང་ཚོས་ད་དུང་སྒྲོག་གུའམ་སྲན་ཆེན་བསྟར་ལ་བསྒྲིགས། དགུ་མཐའི་ཐོབ་གྲངས་
ལྟར་སོ་སོར་ལྷན་དུ་སྤུངས། སྤུངས་པའི་བསྡོམས་གྲངས་ཤོག་ངོས་སུ་བཀོད། བསྡོམས་
གྲངས་དེ་བཞིན་དགུ་མཐའི་རེའུ་མིག་བཟོས་ཏེ་རྩིག་ལྡེབས་སུ་བཀལ། ཚུལ་དེ་ལས་
ཁའར་གྱིས་གཅིག་གཉིས་ལས་གཉིས་དང་། གཉིས་གཉིས་ལས་བཞི་ཐོབ་པའི་གནས་
ལུགས་ཚེགས་མེད་དུ་ཤེས་སོང་།
གྲངས་རིག་པའི་ཤེས་བྱ་རྣམས་ནར་མའི་འཚོ་བའི་ཁྲོད་བེད་སྤྱོད་པར་བྱ་ཕྱིར།
ངེད་བཟའ་བས་ཁའར་དང་ལྷན་དུ་ཉོ་ཚོང་བྱེད་པའི་རྩེད་མོ་རྩེ་བ་འདི་ལྟར། བུ་ཚོང་
བདག་དང་ངེད་ཅག་ཉོ་མཁན་ཡིན་པའི་ཚུལ་མཛད། བུའི་ཚོང་རྫས་རྣམས་ཡུལ་གོང་
ངོ་མ་དང་། ངེད་ཅག་གི་སྒོར་མོའང་དངུལ་ལོར་དངུལ་རྐྱང་ཡིན། དེ་ལྟར་ངེད་བཟའ་
ཟླ་དུས་ངེས་མེད་དུ་ཁའར་གྱིས་གཉེར་པ་སྐད་ཀྱི་ཚོང་ཁང་དུ་ཞུགས་ནས་ཉོ་ཆ་རྒྱག་པ་
ཡིན་ལ། དངུལ་ལོར་གཏོང་སྤྲོད་བཏང་བ་བུས་ཀྱང་ཚད་ལྡན་རིན་གོང་ནང་ལྟར་རྩིས་ཏེ་
བསྡུ་ལེན་བྱེད་ཅིང་སིལ་དངུལ་ཕྱིར་སློག་གི་ཡོད།
ངེད་ཀྱིས་ཁའར་དགེ་རྒན་ཆེན་མོ་གང་དེའི་སློབ་གསོ་བྱེད་ཐབས་ལྟར་སྐྱེད་སྲིང་
བྱས་པ་ལས། རིང་པོ་མ་ལོན་པར་ཁོ་ལ་གྲངས་རིག་པ་སློབ་འདུན་བྱུང་། བྱིས་པར་སློབ་
སྦྱོང་གི་འདུན་པ་སྐྱེས་ཚེ་སློབ་ཁྲིད་ཀྱི་བྱ་བ་བདེ་བླག་ཏུ་འགྲུབ་པ་ཆོས་ཉིད་དེ། དུས་དེ་
ནས་བཟུང་ཨང་རྩིས་དང་ཚབ་རྩིས། དབྱིབས་རྩིས་ཀྱི་བསླབ་འབྲས་ཤིན་ཏུ་ལེགས་ལ།
ཕྱིས་སུ་ཁོ་པར་གྲངས་རིག་པ་སློབ་འདུན་ཆེ་བར་མ་ཟད་གང་དེར་སེམས་གཏིང་ནས་
དགའ་བར་གྱུར་རོ།།
བྱིས་པའི་མཐོང་ཐོས་ཀྱི་རྒྱ་བསྐྱེད་པ།
ཐོས་པ་བརྒྱ་ལས་མཐོང་བ་གཅིག་ལྷག་ཅེས་པ་ནི་བདེན་པ་བདེན་རྐྱང་གི་གཏམ་
ཡིན་པ་བུ་ལ་སློབ་གསོ་བཏང་བ་ལས་གསལ་རྗེན་དུ་ཤེས།
ངས་བུ་ལ་སློབ་གསོ་རྒྱག་དུས། དཔེ་ཆར་བཀོད་པའི་ཤེས་བྱ་ཕུད། ཕྱི་རོལ་མཐོང་
བ་མངོན་སུམ་གྱིས་ཁོ་པའི་ཤེས་བྱ་རྒྱས་པར་བྱས་ཏེ། ཁང་པ་སོགས་བཟོ་བཀོད་དངོས་
པོ་མཐོང་ཐེངས་རེར།དེའི་བཟོ་བཀོད་ཁྱད་ཆོས་དང་། ནང་ལ་ག་རེ་ཡོད་པ་སོགས་བུ་ལ་
གསལ་བཤད་བརྒྱབ་ཅིང་། གནའ་མཁར་ལྟ་བུ་མཐོང་བ་ཡིན་ན། གང་དེའི་བྱུང་བ་ལོ་
རྒྱུས་དང་དེ་འབྲེལ་གྱི་ངོ་མཚར་གསང་བ་རྣམས་བརྗོད་པ་ཡིན།
ཉི་མ་རྟག་པར་དཔེ་སྒྲོག་ལ་འབྱར་ནས་དཔེ་ཆ་ཁོ་ནར་ལྟ་རྒྱུ་ལས་མི་ཤེས་པའི་མི་
ཞིག་མཁས་པ་རབ་ཅིག་ཆགས་རྒྱུ་དཔེ་མི་སྲིད། ཁོ་ཚོ་མིག་རྒྱང་ཐུང་ཞིང་བསམ་བློ་གུ་
དོག་པོ་ཤ་སྟག་རེད། ངེད་ཀྱིས་བུ་འདི་མ་འོངས་པ་ན་བདེ་སྐྱིད་ཀྱི་འཚོ་བས་སྟོངས་པའི་
དཔེ་ཆ་པ་གླེན་པ་དེ་འདྲ་བསྐྱེད་མི་འདོད། དེ་བས། བུ་ལོ་ཧྲིལ་པོ་གཉིས་སོན་རྗེས། ང་
རང་ཉོ་ཚོང་དུ་ཕྱིན་པའམ། གྲོགས་ཉེ་འབྲེལ་འཕྲད་དུ་སོང་བའམ། གླུ་གཞས་ཟློས་གར་
དུ་ཞུགས་པའམ། རོལ་དབྱངས་འདུ་ཚོགས་སུ་བགྲོད་པ་སོགས་རྒྱུ་ཞིང་འདོང་བ་གང་
དུའང་བུ་རོལ་ཏུ་ཁྲིད་དེ། གཞོན་དུས་ནས་མི་བུ་སྣ་མ་སྣ་ཚོགས་དང་ཁ་བརྡ་ལབ་གླེང་
བྱེད་པའི་སྤོབས་པ་རྒྱས་པར་བྱས། དེ་ལྟའི་སྦྱོང་བརྡར་ལས་ཁའར་ཆུང་ཡང་འདུ་སར་
མཚེར་སྣང་འཛེམ་བག་མེད་ཅིང་སྤྱི་ཚོགས་འབྲེལ་འདྲིས་ཀྱི་ནུས་པ་ཆེ་རུ་ཕྱིན། འདུས་
རྒྱ་ཇི་ལྟར་ཆེ་ལ་མི་ཚོགས་ཇི་ལྟར་མང་ན། ཁའར་གྱི་སྤོབས་པ་དེ་ལྟར་རྒྱས་འགྲོ། ཁའར་
ཡོན་ཏན་གྱིས་མིང་དུ་གྲགས་ནས་ཀྱང་བྱེད་སྒོ་ཆེ་ཕྲ་ཀུན་ལ་རྟག་ཏུ་རང་དབང་གིས་
འཇུག་ལྡོག་བྱེད། སྐུ་དྲག་མི་དྲག་དང་ཐ་ན་རྒྱལ་པོར་བཀའ་མོལ་མཛད་ནའང་རྣམ་
འགྱུར་ཚད་ལྡན་ཚུལ་མཐུན་དུ་གནས་ཤིང་། གཞན་རྣམས་ལ་བརྗེད་དཀའི་བག་ཆགས་
ཡག་པོ་བཞག་ཡོད། དེ་ལས་ལྡོག་སྟེ། མིང་དོན་མཚུངས་པའི་མཁས་པ་ཡིན་ཀྱང་། སྤྱི་
ཚོགས་འབྲེལ་འདྲིས་ལ་དབང་མ་འབྱོར་བའི་རྐྱེན་གྱིས། དངོས་གཞིའི་བྱེད་སྒོ་གལ་
ཆེན་དག་ལ་འཇུག་ལྡོག་བྱེད་དུས་འཚུབ་ཆ་ལང་བ་དང་བག་འཁུམས་པའི་རིགས་ཡོད་
དང་ཡོད་དེ། མིག་ལ་མི་མཛེས་པའི་བཟོ་ལྟ་དེ་འདྲ་ངེད་ཀྱིས་མཐོང་མྱོང་ཡོད་པ་ཡིན།
མི་བུའི་རིགས་ལས་གཞན། ཁོམ་པ་ཡོད་དུས་ངས་ཁོ་པ་ཁྲིད་དེ་རི་ར་བ་ཁང་ཁྱིམ་
མཐོང་ཐོས་བྱེད་དུ་སོང་། དེ་ཡང་བཟོ་གྲྭ་དང་། གཏེར་ཁ་དང་། སྲོག་ཆགས་གླིང་ག་
དང་། རྩི་ཤིང་སྐྱེད་ཚལ། དངོས་མང་བཤམས་མཛོད་ཁང་། མཛེས་རིས་སྒྱུ་རྩལ་གླིང་
སོགས་སུ་བསྐྱོད་དེ། ཁོ་པའི་མིག་རྒྱ་བསྐྱེད་ཅིང་ཤེས་རྒྱ་ཡངས་པོ་བཟོས། ལྟ་སྐོར་དུ་
མ་ཕྱིན་ཡར་སྔོན་ལ། བུས་དཔེ་ཆ་མང་པོ་བཀླགས་ནས་སྒྲ་སྤྱིའི་གོ་བ་རོབ་ཙམ་ཆགས།
དེ་ནས་ཡུལ་རང་ངོས་ཉམས་སུ་མྱངས་པ་ལས་དོན་སྤྱི་གསལ་རྗེན་དུ་ངེས། ཏག་ཏག་
སྐབས་འདིར་བུའི་བསམ་གཞིག་གི་ནུས་པ་རྩལ་དུ་ཐོན་ཞིང་། དྲི་བ་སྣ་ཚོགས་འདོན།
ངེད་ཀྱིས་ཀྱང་ཁོ་པའི་དྲི་བ་ཀུན་ལ་དྲིས་ལན་གསལ་པོ་གང་ཐོབ་བྱེད་པ་ལས་ཁྲལ་
མངོན་སླ་བཅོས་བྱེད་པ་མིན། དེར་མ་ཟད་བརྗོད་བདེ་གོ་སླ་དང་རྒྱས་བསྡུས་འཚམས་
པོས་ཏེ། འདི་ལྟ་བུའི་སློབ་གསོ་བྱེད་ཐབས་ལས་ཤེས་བྱ་ཁྲིད་ན་ནི་ད་གཟོད་རང་བྱུང་
ལྷུན་གྱིས་གྲུབ་པ་ཆེན་པོ་ཡིན་ནོ། །
ང་ཚོ་ལྟ་སྐོར་ལས་ཕྱིར་འབྱོར་ཐེངས་རེར། ངེད་ཀྱིས་བུ་ལ་མཐོང་ཐོས་དྲན་རེག་
མ་ལུས་ཞིབ་བརྗོད་བྱེད་དུ་བཅུག དེ་བཞིན་རང་གི་ཨ་མའི་སྤྱན་སྔར་སྙན་སེང་ཞུ་རྒྱུའི་
གསལ་འདེབས་ཀྱང་བྱས། ལྟ་སྐོར་ལྟད་མོར་འགྲོ་དུས་ཕྲག་པར་འགན་ཡོད་ཕྱིར། མཐོང་
ཚད་ཀུན་ལ་གཟབ་གཟབ་ནན་ནན་གྱིས་ལྟ་ཞིང་། ང་དང་སྣེ་ཤན་པའི་མཚམས་སྦྱོར་
འགྲེལ་བརྗོད་ལ་རྣ་བ་བླགས་ཏེ་ཉན། ཁོ་པས་འདི་ལས་ཤེས་བྱ་གང་མང་ཁོང་དུ་ཆུད་
སོང་བ་མངོན་གསལ་རེད།
བུ་ལོ༣ལ་བུད་པ་ན། ངེད་ཀྱིས་ཁོ་པ་ཁྲིད་དེ་རྒྱལ་ཁམས་འགྲིམ་འགོ་བརྩམས།
ལོ༥ན་འཇར་མན་གྱི་གྲོང་ཁྱེར་ཆེན་པོ་ཡོད་ཚད་འགྲིམས་ཚར། ང་ཚོ་ཡུལ་ཀུན་ཏུ་རྒྱུ།
གནའ་ཤུལ་གྲགས་ཅན་དང་མཇལ། རི་རྒྱལ་ལྷུན་པོ་ལ་འགོས། གནས་འགངས་ཆེན་
དང་ཆོས་ཁང་དང་གནའ་བོའི་ཕོ་བྲང་སོགས་ལ་མ་ཕྱིན་ས་མེད། མཇལ་གྲུབ་པ་དང་
ངེད་ཀྱིས་བུ་ལ་མཐོང་ཐོས་ཡོད་རྒུ་འཕྲིན་ཡིག་གི་ལམ་ནས་རང་གི་མ་དང་གྲོགས་པོ་
དག་ལ་བསྐུར་དུ་བཅུག སླར་ཁྱིམ་དུ་འབྱོར་འཕྲལ། ཁོ་པས་ད་དུང་གྲོགས་དང་ཉེ་མི་
རྣམས་ལ་མཐོང་ཐོས་མྱོང་གསུམ་བཤད་དགོས་པ་ཡིན།
བུ་ལོ༦ལ་སོན་པ་ན་ང་ཚོ་ས་ཆའི་བྱིས་པ་མཐོང་ཐོས་ཆེས་ཡངས་པོ་དེ་ཡིན་འདུག
ཐོས་རྒྱ་ནི་དར་མ་འགའ་ལས་ཀྱང་ལྷག ལོ་རྒྱུས་དང་ས་རྒྱུས་མང་ཙམ་ཤེས་འདོད་དག་
གིས་བུ་ལ་གཏམ་དྲིས། ངོ་མཚར་གྱི་ལྟད་མོ་དང་ཡ་མཚན་གྱི་གཏམ་རྒྱུད་ཐོས་འདོད་
དག་གིས་ཀྱང་ཁོ་པ་བཙལ་ཏེ་འོངས། ཕྱིས་སུ་ཁའར་གྱིས་མཐོང་ཐོས་རྣམས་ཡི་གེར་
བཀོད། དག་སྒྲིག་བྱས། དེབ་ཏུ་བཅོས་ཏེ་བསྟན་པ་ཀུན་གྱིས་མཐོང་བས་སྙན་པ་མགྲིན་
གཅིག་ཉིད་དུ་བསྒྲགས།
སྒོར་མོ་མང་པོ་གྲོན་ཏེ་བུ་ཁྲིད་ལྗོངས་རྒྱུར་འགྲོ་བ་དེ་དགོས་མེད་ཀྱི་ཆུད་ཟོས་ཤིག་
སྟེ། དེ་ལ་བལྟོས་པས་སྒོར་མོ་དེ་འདྲས་དཔེ་ཆ་བླུས་ན་མི་དགའ་འམ་ཟེར་མཁན་ཡོད་ལ།
དེ་ལྟར་བྱས་ཚེ་རྗེས་སོར་ཁའར་སློབ་གྲྭ་ཆེན་མོ་འགྲིམ་དུས་སློབ་ཡོན་ཡང་སྤྲོད་ཐུབ་རྒྱུ་མ་
རེད་ཟེར་མཁན་ཡང་ཡོད་པ་ཐོས། ང་ནི་ཡོང་སྒོ་ཉུང་བའི་ཆོས་རྫི་འབྱོར་མེད་ཅིག་ཡིན་
པ་བདེན་མོད། འོན་ཀྱང་ལམ་དངུལ་གྱི་ཆེད་དུ་ང་ཚོས་ཟ་ཤེས་འཐུང་ཤེས་དང་བཀོལ་
ཤེས་འཇོག་མཁས་བྱེད་དགོས་ཀྱང་རུང་། ཐ་ན་ལམ་ཁར་འགྲོན་ཁང་ཐབས་ཆག་དག་ཏུ་
སྡོད་དགོས་བྱུང་ཡང་། ང་རང་འགྱོད་པ་ལྟ་ཞོག འདི་མཐའ་དག་རིན་ཐང་ཆེ་བའི་ལས་སུ་
མཐོང་གི་ཡོད། བུའི་ཐོས་པ་དོན་གཉེར་དང་བདེན་པ་བདར་བའི་སྙིང་སྟོབས་ཀྱི་གྲོགས་སུ་
འགྲོ་ན་ནི། ང་རང་ཟང་ཟིང་གི་ནོར་ལ་སེར་སྣ་ཏོག་ཙམ་ཡང་ཡོད་མི་སྲིད། དེ་ཡང་རིང་པོ་
མ་ཕྱིན་པའི་དུས་ཤིག་ན། ཁའར་གྱིས་སྒྱུ་མ་མཁན་གྱི་སྒྱུ་མའི་གསང་བ་རྟོགས་འདོད་པ་ལ།
ཁོའི་རེ་འདོད་སྐོང་ཕྱིར་ངེད་ཀྱིས་སྒྱུ་མ་མཁན་གདན་དྲངས། གདན་དྲངས་ནས་ཀྱང་བུ་
ལ་སྒྱུ་མའི་མན་ངག་མངོན་སུམ་གསལ་རྗེན་དུ་བསྟན། དེར་སྒོར་མོ་སྤམ་མཐུག་པོའི་འགྲོ་
གྲོན་བཏང་བས་མཚོན། ངའི་གཏོང་ཕོད་ཀྱི་དཔེ་མཚོན་ནི་རྩི་རྩི་གྲངས་མེད་ཡིན།
ཁའར་འདི་སྐྱེས་པ་སྐམ་ལ་སྐྱེས་ཀྱང་དགའ་བ་མཚོ་ལ་དགའ། རྟག་ཏུ་ཁོ་ལོམ་
པོ ༧དང་མ་རྗ་ལི ༧སོགས་མཚོ་འགྲུལ་མཁན་རྣམས་ཀྱིས་བརྩམས་པའི་མཚོ་འགྲིམས་
ཟིན་བྲིས་ལ་ལྟ། རྒྱ་མཚོ་ཆེན་པོའི་བསླུ་བྲིད་ཀྱིས་ཁོ་པར་དབྱིངས་ཞུགས་པར་བྱེད།
《མར་ཁི་ཕོ་ལོའི་ཡུལ་སྐོར་ཟིན་ཐོ》བཀླགས་ཚུན་དུ། རྒྱ་མཚོ་མཐོང་འདོད་ཀྱི་འདུན་
པ་ཟློག་མ་ནུས་པས་ངེད་ཀྱིས་ཁྲིད་དེ་ས་དབུས་རྒྱ་མཚོའི་ངོགས་སུ་སླེབས། རྒྱ་མཚོ་
ཐེངས་དང་པོར་མཐོང་བས་དགའ་མགུ་སྤྲོ་གསུམ་ལྷན་དུ་རྒྱས། ང་ཚོས་མཚོ་འགྲམ་དུ་
འགྲོན་བུའི་ཤུན་སྐོགས་དང་འབུ་མཚོ་སྐར་སོགས་བཏུས་ཏེ། ངེད་ཀྱིས་ཁོ་པར་རྒྱ་མཚོར་
འཚོ་བའི་སེམས་ཅན་རིགས་ཀྱི་ཤེས་བྱ་ཁྲིད་ཅིང་། ངོ་མཚར་བའི་རྒྱ་མཚོའི་གཏིང་རུམ་
ལ་རྒྱུས་མངའ་ཡོད་པར་བྱས། ང་ཚོས་ད་དུང་མཚོ་འགྲམ་དུ་བྱེ་མའི་ཁང་པ་དང་། བྱེ་
མའི་རི་བོ། བྱེ་མའི་ཆུ་རྫིངས་སོགས་བཞེངས་བསྐྲུན་གྱི་རྩེད་མོའང་རྩེས།
རྒྱ་མཚོའི་འགྲམ་ནི་བྱིས་པར་ས་ཁམས་ཀྱི་གོ་བ་ཆགས་བྱེད་ཀྱི་གནས་གལ་ཆེན་
ཞིག་ཡིན་པ་དེ་བཞིན། ངེད་ཀྱིས་སའི་གོ་ལའི་དཔེ་དབྱིབས་ཤིག་ཡོད་པ་མཚོ་འགྲམ་དུ་
ཁྱེར། ས་དབུས་རྒྱ་མཚོའི་གནས་ས་བསྟན། དེ་ནས་ཡང་འདི་ལྟར་བསྟན་པ། ས་དབུས་
རྒྱ་མཚོའི་ཕ་རོལ་བརྒལ་ན་གླིང་ཆེན་ཨ་ཧྥེ་རི་ཀ་རེད། དེའི་ཕྱོགས་གཉིས་ན་ནུབ་ཀྱི་རྒྱ་
མཚོ་ཆེན་མོ་དང་ཞི་བདེ་རྒྱ་མཚོ་ཆེན་མོ་ཡོད། གལ་ཏེ་ནུབ་ཀྱི་རྒྱ་མཚོ་ཆེན་མོ་བརྒལ་
བ་ཡིན་ན་ཁོ་ལོམ་པོ་ལྟར་ཨ་ཧྥེ་རི་ཀ་གླིང་ལ་སླེབས་ངེས། ཡང་གལ་ཏེ་ཞི་བདེ་རྒྱ་མཚོ་
ཆེན་མོ་བརྒལ་བ་ཡིན་ན་མར་ཁི་ཕོ་ལོ་ནང་བཞིན་རྒྱ་ནག་ལ་འབྱོར་ངེས་རེད་ཅེས་ཇི་
ལྟ་ཇི་ལྟར་བུ་ལ་འཛམ་གླིང་ཞེས་པའི་གོ་བ་དང་ས་ཁམས་ཀྱི་ཤེས་བྱ་ངེས་ཐུབ་ཐུབ་བྱས་
པ་ཡིན། བུ་ལ་སློབ་གསོ་བཏང་བའི་ཉམས་མྱོང་ལས། ཁོ་བོ"ཐོས་པ་བརྒྱ་ལས་མཐོང་བ་
གཅིག་ལྷག"ཅེས་པའི་གནས་ལུགས་ལ་ངེས་ཤེས་ཟབ་མོ་འདྲོངས་སོ། །
རྩེད་མོའི་ཞོར་ལ་རྩལ་ནུས་བསྔོགས་པ།
བུ་ལ་སློབ་གསོ་བཏང་བའི་བརྒྱུད་རིམ་དུ། རྩེད་མོ་རྩེ་བ་ནི་བྱིས་པ་རྩེད་དད་ཆེ་བ་
ཁོ་ནས་མ་ཡིན་ལ། དེ་ལས་བྱིས་པའི་ཤེས་རིག་རིམ་གྱིས་རྒྱས་ནུས་པ་ཁོ་བོས་ཤེས། རོལ་
རྩེད་ལས་ནི་ཁའར་གྱི་དྲན་རྟོག་དང་། ལྟ་ཞིབ། སྣང་འཇོག འཆར་སྒོ། འཁོས་ཀ་སོགས་
ཀྱི་རྩལ་ནུས་ལེགས་པོ་བསྐྱེད་པར་བྱས་ཤིང་། རིག་རྩེད་ནི་དེའི་ཁྲོད་ཀྱི་བྱེད་སྟངས་གཙོ་
བོ་གཅིག་ཡིན།
བྱ་དངོས་ཤེས་རྟོགས་བྱ་བ་དང་དེ་ཡང་བརྗེད་ངས་ཀྱིས་མི་ཁྱེར་བ་གནད་ཀྱི་དོན་
པོ་ཡིན་ཕྱིར། ངེད་ཀྱིས་ཤེས་བྱས་ཕྱུག་པའི་རོལ་རྩེད་ལས་ཁོ་པར་སློབ་གསོ་སྤྲད་པ་ཡིན།
ཁོ་བོས་རྟག་ཏུ་བུ་ལ། "སྲོག་ཆགས་གང་གི་ཁ་ཟས་ནི་གང་ཡིན”དང” མ་འགྲིག་ས་གང་
རེད།”ཅེས་པ་ལ་སོགས་ཀྱི་འདྲི་ཚིག་དྲིས་ཏེ། ཨ་ལན་སློག་དགོས་ཀྱི་དྲི་བས་ནི་མ་ཤེས་
པ་ཤེས་རྟོགས་དང་ཤེས་པ་མི་བརྗེད་པར་བྱེད་པ་ཡིན།
རོལ་རྩེད་ལས་ད་དུང་སྒྲ་དག་པོ་འདོན་ཚུལ་བསླབས་ཏེ། རྒྱུན་སྤྱོད་ཀྱི་མིང་དོན་
མཐུན་དང་དོན་ལྡོག་བརྗོད་པར་བྱས་པ་དཔེར་ན། “ཁྱོད་ཀྱིས་མིང་འདིའི་དོན་མཐུན་གྱི་
མིང་དང་དོན་ལྡོག་གི་མིང་བཤད་ཤེས་སམ"དང་། "སྲོག་ཆགས་ཆུང་བ་དེ་ཚོས་སྐད་ཇི་
ལྟར་རྒྱག་པ་ཡིན་ནམ”ཞེས་སོགས་ཀྱི་གཏམ་སྨྲ་བའམ། ཡང་ན་ཁ་དོག་གཅིག་མཐུན་གྱི་
དངོས་པོ་དག་གི་མིང་བརྗོད་པར་སྐུལ་བ་ལ་སོགས་པ་ནི་སྐད་ཆ་སྦྱོང་བའི་རོལ་རྩེད་དོ།།
མཚམས་ལན་རེར་གསལ་པོར་མཐོང་བའི་དངོས་པོ་གང་རུང་ཞིག་མདུན་ཅོག་
ཏུ་བཞག དེ་ནས་ཁོ་པའི་མིག་བཙུམ་པར་བྱས་པའམ་མཐོང་བ་བསྒྲིབས་རྗེས། ལྐོག་ཏུ་
དངོས་པོ་བརྗེས། དེ་ནས་བུའི་མིག་ཕྱེ་བ་དང་། “དངོས་པོ་སྔོན་མ་དེ་ཅི་རེད།""ད་ཡོད་
འདི་གང་རེད”ལ་སོགས་ཀྱི་དྲི་བ་བཏོན། རོལ་རྩེད་འདི་རིགས་ལས་བྱིས་པའི་སྣང་
འཇོག་དང་། དྲན་ཤེས། ལྟ་ཞིབ། བསམ་གཞིག་སོགས་སྣ་སྒོ་མོའི་རྩལ་ནུས་སྐྱེད་སྲིང་
བྱེད་ནུས་པ་ཡིན།
ཡང་རྩལ་ནུས་དེ་དག་སྔོག་ཕྱིར། སྐབས་འགར་ངེད་ཀྱིས་ཁོ་པའི་མིག་བཙུམ་པར་
བྱས་ཏེ་ཐལ་མོ་རྡེབ་པའམ་མདུན་ཅོག་རྡེབ་པའི་སྒྲ་ཐོས་སུ་བཅུག སྒྲ་ཐོས་པ་དང་རྡེབ་
སྒྲའི་གྲངས་ཀ་མ་འཁྲུལ་བར་བརྗོད་རྒྱུའི་རྩེད་མོའང་རྩེ། ང་ཚོས་བློ་རྩལ་སྔོག་འདོན་གྱི་
རྩེད་མོ་འདི་དག་རྩེ་དུས། གང་ལ་གང་འཚམས་དང་དེ་ལ་དེར་བསྟུན་དུ་མ་གཏོགས་
འཕྲལ་མྱུར་འགྲུབ་རེ་བྱས་པ་མེད། རྒྱུ་མཚན་ནི་བྱིས་པའི་བློར་མི་ཤོང་བའི་གདམས་པ་
གནང་ན་ནི་མར་གྱིས་ཚིལ་ཉོས་པ་ལྟར་ཐོབ་པ་ལས་ཤོར་བ་མང་བའི་ཚོད་རེད།
རྩེད་འཇོའི་ཁྲོད་བྱིས་པར་ཚད་ལས་བརྒལ་བའི་རྩལ་ཐོན་ཚེ། དེ་བས་ལྷག་པ་
འབྱོན་ཕྱིར་ངེད་ཀྱིས་དུས་ཐོག་ཏུ་རྩེད་མོ་ཇེ་རྒྱས་སུ་བཏང་། དེ་ལས་ལྡོག་སྟེ་ངན་ཞན་
དུ་ཡོད་ནའང་ཁོ་བོ་འཚུབ་ཆ་མ་ལངས་ཏེ། སེམས་ཁུར་དང་རོགས་རམ་བྱ་ཅི་ནུས་ཀྱིས་
ཁོ་པའི་དགའ་སྣང་མ་ཉམས་པ་དང་། གདེང་ཚོད་མ་ཉམས་པའི་ངང་ལ་གོམ་པ་རིམ་
བགྲོད་ཀྱིས་འཕེལ་རྒྱས་ཡོང་ཐབས་བྱས། བུ་དང་ལྷན་དུ་རྩེ་བའི་རོལ་རྩེད་དུ། ངེད་
ཀྱིས་ཟབ་མོ་རྟོགས་སླ་དང་། སློབ་བདེ་གོ་བདེ་ཅི་ནུས་བྱས་པ་དང་། ཕལ་ཆེ་བ་མཐོང་བ་
གཟུགས་ལ་བསྟན་ནས་ངེས་སླ་བ་དང་། གསོན་ཉམས་དོད་པོར་བསྒྲུབས་པར་མ་ཟད།
ཁོ་པ་རང་གི་ཚོད་ལྟ་ཆུང་ཆུང་ལས་དངོས་པོའི་གསང་བ་རྟོགས་ཐབས་ཀྱང་བྱས།
བྱིས་པའི་བློ་རིག་རྩལ་དུ་འདོན་པ་ལ། ཁོ་ཚོའི་ཤེས་ཚད་དང་ལོ་ན་ལ་བལྟོས་ཏེ།
གང་ལ་གང་འཚམས་ཀྱིས་རོལ་རྩེད་རྩེ་རྒྱུ་ཕ་མ་རྣམས་ཀྱིས་ཤེས་དགོས། རིག་པའི་རོལ་
རྩེད་དཀའ་སླ་རན་པོ་མིན་ཚེ། མངོན་འདོད་ཀྱི་གྲུབ་འབྲས་ཐོན་དཀའ། བུ་ལོ་གསུམ་
བཞིའི་དུས་ན། ངེད་ཀྱིས་དངོས་པོ་རང་མཚན་པ་དང་། སྣང་བརྙན། དེ་འབྲེལ་གྱི་བྱ་
བྱེད་བཅས་ཀྱིས་ཁོ་པར་སློབ་གསོ་སྤྲད་པ་ཡིན། རིམ་གྱིས་ནར་སོན་པ་དང་རྩེད་མོའང་
ཅུང་ཁག་པོ་བཟོས། དེ་ཡང་ཁོ་པ་རང་གི་རྩོལ་བ་ལས་གྲུབ་པར་བྱས་པ་མ་གཏོགས་ངེད་
ཀྱིས་བསམ་བཞིན་སྡུག་ལ་སྦྱར་པ་འགའ་ཡང་མེད།
ཁའར་རོལ་རྩེད་དུ་མ་ཞུགས་སྔོན་ལ། ངེད་ཀྱིས་གསོན་ཉམས་དོད་ཅིང་གོ་སླ་བའི་
ངག་གིས་རྩེ་ལུགས་ཐམས་ཅད་གསལ་པོར་བརྗོད། སྐབས་འགར་དཔེ་སྟོན་ཚད་འཇོག་
གིས་རྩེ་གྲོགས་བྱས། ལྟ་ཞིབ་བྱེད་ནུས་ནི་བྱིས་པའི་སེམས་ཁམས་དང་བློ་རིག་སྨིན་
བྱེད་གལ་ཆེན་པོ་ཞིག་རེད། དེ་བས། ངེད་ཀྱིས་རོལ་རྩེད་ཁྲོད་བུའི་ལྟ་ཞིབ་བྱེད་ནུས་
ཆེད་དམིགས་ཀྱིས་སྦྱོང་བརྡར་བྱས་ཤིང་གང་མགྱོགས་མང་མགྱོགས་ཀྱིས་འཕེལ་རྒྱས་
ལེགས་པོ་ཡོང་ཐབས་བྱས།
བྱིས་པའི་དྲན་ཤེས་སྐྱེད་སྲིང་བྱེད་རྒྱུའང་ཤིན་ཏུ་གལ་ཆེན་པོ་ཡིན། དྲན་ཤེས་ནི་
བློ་རིག་གི་བྱེ་བྲག་གཙོ་བོ་གཅིག་སྟེ། སྔར་བྱས་རྗེས་དྲན་གྱི་སེམས་བྱུང་ཞིག་ཡིན། དྲན་
ཤེས་ཀྱི་ཧེ་བག་ནི་དྲན་ཤེས་ཀྱི་འཁྲུལ་མེད་རང་བཞིན་དང་། རྒྱུན་མཐུད་རང་བཞིན།
མྱུར་བུལ་རང་བཞིན་སོགས་ལས་མངོན། དེ་ནི་བྱིས་པའི་ཚོར་འདུ་དང་རང་གཤིས། བློ་
སྟོབས་སོགས་ལ་མ་འབྲེལ་བ་མེད། བུའི་དྲན་ཤེས་བརྟན་ཕྱིར་ངེད་ཀྱིས་ཐབས་ཤེས་སྣ་
ཚོགས་སྤྱད་ཅིང་གྲུབ་འབྲས་ཀྱང་མི་དམན་པ་ལོན་ཡོད།
ཁའར་གྱི་ལྟ་ཞིབ་དང་། སྣང་འཇོག དྲན་ཤེས་སོགས་བསྐྱེད་པ་ཕུད། སྒོས་སུ་ཁོ་པའི་
འཆར་སྒོ་དང་གསར་གཏོད་ནུས་པ་རྩལ་དུ་བཏོན། ཁོ་པ་ནི་ཁོ་པའི་ཐོས་བསམ་ལྟར་གྱི་བྱ་
དངོས་ལ་དགའ། དགའ་བ་དེ་ཡང་ལད་ཟློས་རང་བཞིན་ཤས་ཆེ་མོད། ཁོ་པ་རང་གི་འཆར་སྒོ་
ལྟར་བདེ་སྐྱིད་དུ་འཚོ་ཐུབ་པ་ནི་བག་བྲོ་བའི་གནས་ཡིན་པ་སྨོས་མ་དགོས།
རོལ་རྩེད་ཀུན་ཏུ་ངེད་ཀྱིས་ཁོ་པའི་གོ་མྱོང་ཐོས་གསུམ་དབང་བཙན་པར་བྱས་
ཤིང་། དོགས་མེད་མཚེར་མེད་དང་རང་དབང་རང་རྟོག་གིས་ལད་ཟློས་དང་གསར་
གཏོད་ལྷུར་ལེན་པར་བྱས། དེས་ནི་མྱོང་ཚོར་གང་ཡིན་ལ་བག་ཆགས་ཟབ་མོ་འཇོག་
ནུས་ལ། ངེད་ཀྱིས་རྟག་ཏུ་ལས་གང་ཡིན་ཀྱང་བྱིས་པ་རང་ཉིད་ཀྱིས་ཇུས་འགོད་དང་
དངོས་འབེབས་བྱེད་པར་བསྐུལ་པ་དེས། ཁོ་པའི་གསར་གཏོད་བྱེད་ནུས་དང་གནད་དོན་
ཐག་གཅོད་བྱེད་ནུས་ལྡབ་འགྱུར་གྱིས་ཡར་སྐྱེད་བྱུང་། རོལ་རྩེད་ཁྲོད་ངེད་གཉིས་ཐོག་
མཐའ་བར་གསུམ་དུ་ཕྱར་གྲུ་མཉམ་འདེགས་དང་སྐྱིད་རེས་སྡུག་རེས་ཀྱིས་ཕན་ཚུན་ལ་
བློ་འདོན་པ་དང་། ཐབས་འཚོལ་བའི་ཚུལ་དུ་བསྒྲུབས་པ་དེས་ཁོ་པའི་མཉམ་ལས་རྩལ་
ནུས་ཀྱང་མངོན་དུ་མཐོང་ཐུབ་པ་བྱུང༌།
བྱིས་པ་རྣམས་ཀྱི་དགའ་ས་ནི་དོན་དག་སྣ་མ་སྣ་ཚོགས་རེད། དེ་བཞིན་རོལ་རྩེད་
ཀྱང་སྣ་མ་སྣ་ཚོགས་རྩེ་རྒྱུ་ཡོད། དཔེར་ན་ཆར་བ་བབས་ཚེ་བྱིས་པ་ཚོས་ཆུ་རྐ་འབྲུ། ཁ་བ་
བབས་ཚེ་ཁ་བ་སྤུངས་པའི་མི་གཟུགས་རྩིག ད་དུང་རྡོ་དང་འདམ་ལས་མཁར་རྫོང་དང་
སྲོག་ཆགས་སོགས་ཀྱི་གཟུགས་བརྙན་ཡང་བཟོ། དུས་དེ་ཉིད་དུ་གནམ་གཤིས་ཇི་ལྟར་
ངན་ཡང་རུང་།ལག་ཟུང་ཕྱིད་པར་གྱུར་ཀྱང་རུང་།ཁོ་ཚོས་རྩེ་མཚམས་འཇོག་པ་མིན།
བུ་གཞོན་དུས་ནས་ཁང་པ་བཟོ་སྐྲུན་བྱེད་པའི་རྩེད་མོ་ལ་དགའ། ཁོ་པས་རྩེད་མོ་
དེ་ལས་མདུན་རྒྱབ་དང་གཡས་གཡོན། སྟེང་འོག་བར་གསུམ་བཅས་ཀྱི་གོ་དོན་རིམ་
གྱིས་རྟོགས། དུས་མཚུངས་སུ་ཆེ་ཆུང་དང་རིང་ཐུང་། མཐོ་དམའ་དང་སྲབ་མཐུག་
སོགས་ཀྱི་ཚུལ་ཡང་ཤེས། རྩེད་རིམ་དེ་ལས་ཁོ་པས་འཆར་གཞི་ལྟར་ཇུས་འགོད་བྱེད་
ཚུལ་ཤེས་སོང་བས་ན། དེས་ཁོ་པ་གྲུབ་འབྲས་ཀྱི་ཚོར་པའམ་གྲུབ་བློས་ཚིམ་པར་མ་ཟད།
ཁོ་པའི་འཚོ་བ་ལའང་དགའ་སྐྱིད་ཀྱི་སྣང་བ་རྒྱས་པ་ཡིན། གཞན་དུ་ན། ཁང་པ་བཟོ་
སྐྲུན་གྱི་རོལ་རྩེད་དུ། བྱིས་པས་ངེས་པར་དུ་ལུས་སེམས་གཉིས་ཀ་ཚེགས་དགོས་ཀྱི་ཡོད།
ལག་པ་འགུལ་དགོས་ལ་བསམ་བློའང་གཏོང་དགོས་པས་ཁོ་ཚོའི་རྩལ་ནུས་སྔོག་འདོན་
གང་ལེགས་དང་སྦྱོང་བརྡར་གང་བཟང་ཐོབ་ཀྱི་ཡོད། དེར་མ་ཟད། རོལ་རྩེད་ཀྱི་ལས་
ཀའི་སྔོན་ལ་ཁང་པའི་སྣང་བརྙན་ཞིག་ཡིད་ལ་ངེས་ཅན་དུ་འཆར་རྒྱུ་ཡོད་པ་དེ་བས་ན།
དེས་ཀྱང་ཁོ་ཚོའི་སྣང་བརྙན་ཡིད་བྱེད་ཀྱི་རྩལ་ཐོན་པར་བྱས་པ་གདོན་མི་ཟ།
བུས་ཁང་པ་བཟོ་སྐྲུན་བྱེད་སྐབས་ངེད་ཀྱིས་རྒྱབ་སྐྱོར་ཤུགས་ཀྱིས་བྱས། ཁང་པ་
རྩིག་པར་འཆར་སྒོ་ཡངས་དགོས། སྤྱི་བམ་པོ་ཙམ་གྱིས་མི་རུང་། སྣང་བརྙན་དེའང་ཅིས་
ཀྱང་བྱེ་བྲག་ཞིབ་མོར་འཆར་དགོས། ཇི་ལྟར་ཞིབ་ན་དེ་ལྟར་ལེགས་ཞེས་ཏེ་རྒྱབ་གནོན་
ཡེར་གཟེངས་དང་། རེས་འགར་ངེད་ཀྱིས་ཉར་བའི་བཟོ་དབྱིབས་དང་རི་མོ་བསྟན་ཏེ་
ཁོ་པའི་སྣང་བརྙན་ཇེ་གསལ་དུ་བཏང་། དེ་ལ་སོགས་པས་རོལ་རྩེད་བདེ་བླག་ཏུ་གྲུབ་
པ་དང་མཉམ་དུ་བྱིས་པའི་སྣང་བརྙན་ཡིད་བྱེད་ཀྱི་རྩལ་ཡང་ལེགས་པར་འདོན་ནུས་པ་
ཡིན། ངེད་ཀྱིས་ད་དུང་བཟོ་བཀོད་ཀྱི་རྨང་གཞིའི་ཤེས་བྱ་དང་། ཤིང་ལེབ་སྦྱོར་སྟངས་
དང་སྒྲིག་སྟངས། དེ་དག་འོས་ཚད་རན་པའི་ཐེག་ཚད་དུ་ཇི་ལྟར་བསླེབ་པར་བྱ་བ་
སོགས་ཀྱི་ཤེས་བྱའང་ཁོ་པར་བསླབས་པ་ཡིན།
ཕ་མ་རྣམས་ཀྱིས་བྱིས་པའི་རྩལ་ནུས་སྒོ་ཀུན་ནས་འདོན་རྒྱུའི་སྦྱོར་བ་དེ་ཁོ་ཚོ་
ཆུང་དུས་ནས་འགོ་རྩོམ་དགོས། ཕ་མ་ལ་ལས་འདི་སྙམ་དུ་སེམས་ཏེ། གསར་གཏོད་ཀྱི་
རྩལ་ནུས་ནི་དར་ལ་བབ་ཚེ་རང་ཤུགས་ཀྱིས་ཐོན་འོང་གི་རེད་ཟེར་ལས་ཆེ་མོད། དེ་ནི་
རབ་ཏུ་འཁྲུལ་ཞིང་ཤིན་ཏུ་ནོར་བའི་ལྟ་ཚུལ་ཞིག་རེད། དེས་ན་ཕ་མ་རྣམས་ཀྱིས་ངེས་
དགོས་པ་འདི་ཡོད་དེ། བྱིས་པ་རོལ་རྩེད་རྩེ་ཤེས་ཉིན་ནས་བཟུང་། གསར་གཏོད་རྩལ་
ནུས་ཀྱི་རྒྱུ་ནི་རང་བཞིན་གྱིས་འཛོམས་ནས་ཡོད་པ་དེའོ། །

ལེའུ་ལྔ་པ།
ཡ་རབས་གཤིས་སྤྱོད་ཡང་ཡང་བསླབས་པས་གོམས།

ངེད་ཀྱིས་བུ་ལ་རྟག་ཏུ་འདི་ལྟར་གདམས་ཏེ། མི་བུ་ཞིག་གི་བདེ་སྐྱིད་ཆེན་པོ་
ནི་རང་ཉིད་སྐྱེས་བུ་དམ་པ་འབྱོན་པ་ལས་མ་འདས། མི་བུ་བཟང་སྤྱོད་དམ་པ་དག་
གིས་རང་གིས་རང་ངོ་ཤེས་ལ་གཞན་དོན་ཡང་བྱེད་ནུས། དེར་མ་ཟད་གཞན་གྱི་
བསམ་པ་ཤེས་ཏེ་ཁོག་རྒྱ་ཡངས། དེ་ནི་ཕོ་རབ་ཡ་ཁོག་ན་རྟ་རྒྱུག་ས་དང་། མ་ཁོག་ན་
མདའ་འཕེན་ས་ཡོད་པ་ཞེས་པ་དེ་རེད་ཅེས་སོ། །དེའི་ཕྱིར། ཁའར་གྱིས་གཞོན་དུས་
ནས་མི་བུ་བཟང་སྤྱོད་དམ་པ་ཆགས་ན་ནི་རིག་གནས་ཀྱི་མཛོད་འཛིན་པའི་མཁས་
པ་རྣམས་ལས་ཀྱང་ཀུན་གྱིས་བཀུར་གཟོ་བྱེད་པ་ཤེས་ནས་ཡོད།
གདུང་སེམས་མཉམ་སྐྱེད་བསྟན་པ།
ང་དང་ཆུང་མས་ཕྱར་གྲུ་མཉམ་འདེགས་ཀྱི་ཚུལ་གྱིས་བྱིས་པའི་དྲན་རྟོག་འཆར་
སྒོ་དང་དགའ་ས་མོས་ཕྱོགས། ཐོས་བསམ་རྒྱུན་ཤེས་སོགས་སྒོ་ཀུན་ནས་རྩལ་དུ་བཏོན།
བྱིས་པ་མ་འོངས་པ་ན་སྒོ་ཀུན་ནས་རྩལ་དུ་ཐོན་པ་ཞིག་འཁྱོངས་རྒྱུ་ནི་ང་ཚོའི་སེམས་
འདུན་ཡིན། ཁའར་གྱི་བསམ་གཤིས་དང་དུང་སེམས་ལེགས་པོར་བསྐྱེད་དེ། ཡ་རབས་
བཟང་སྤྱོད་ལྡན་པ་དང་ངང་རྒྱུད་གཞུང་དྲང་གི་མི་བུ་ཞིག་འབྱོན་རྒྱུ་དེ་ང་ཚོའི་འོས་
འགན་རེད།
ངེད་ཀྱིས་བུ་ལ་ཅི་ཐུབ་གང་ཐུབ་ཀྱིས་མི་ཚེ་ལས་ཀྱི་དཀར་པོ་དགེ་བའི་ཕྱོགས་
གང་ཡིན་པ་རྟོགས་པར་བྱས་ཤིང་། སྙིང་རྗེ་ནི་ཅི་གར་སྒོམ་ཚུལ་དང་གདུང་སེམས་ནི་ག་
འདྲ་ཡིན་པ་ཤེས་ཚོར་བྱེད་དུ་བཅུག སྤྱིར་བཏང་དུ་གདུང་སེམས་མཉམ་སྐྱེད་ཀྱི་འདུ་
ཤེས་ཡོད་པའི་བྱིས་པས་གནས་ལུགས་མི་བརྩི་བ་དང་ཁྲིམས་མེད་ལུགས་མེད་མི་བྱེད།
དེ་ལས་ལྡོག་སྟེ་ཁོ་ཚོས་སྤྱི་ཚོགས་ལ་ཕན་པའི་ལས་བྱེད་པ་དཔེར་ན། གཞན་ལ་རོགས་
རམ་དང་གཞན་གྱི་སྐྱོ་གདུང་གི་ཁུར་པོ་འཁུར་རེས་བྱེད་པ་ལྟ་བུ་རེད། གདུང་སེམས་
མཉམ་དུ་སྐྱེད་ཤེས་པའི་བྱིས་པར་ཐམས་ཅད་དགའ། སློབ་གྲྭ་འགྲིམ་སྒང་དུའམ་ཕྱིས་
ཀྱི་སྤྱི་ཚོགས་འཚོ་བའི་ཁྲོད་གང་དུའང་སྐལ་བ་དང་ལྡན་པར་འགྱུར་ཞིང་། གྲོགས་པོ་
དང་ཁྱིམ་ཐབ་བཟང་པོ་དག་ཀྱང་འཕྲད་པར་འགྱུར། ངེད་ཀྱིས་རྟག་ཏུ་བུ་ལ་བརྩེ་བ་དང་
གདུང་བའི་ཆེ་བ་བརྗོད་ཅིང་འདི་སྐད་དུ། བརྩེ་གདུང་ནི་ལྷ་དཀོན་མཆོག་གིས་ང་ཚོར་
བསྩལ་པ་ལགས། དེ་ནི་བླ་ན་མེད་ཅིང་དང་བ་འདྲེན་པའི་ལེགས་སྐྱེས་རེད། གཞན་ལ་
གདུང་སེམས་མཉམ་སྐྱེད་བྱེད་ཤེས་པ་དང་། གཞན་དག་གྲོགས་སུ་བསྟེན་ཤེས་པའི་བྱིས་
པ་ཞིག་ཡིན་ན་ནི། ཁོ་པར་ཐོབ་པ་རྣམས་ཀྱང་ཡག་པོ་རྐྱང་རྐྱང་ཡིན་ངེས་པ་རེད་ཅེས་
དེ་ལ་སོགས་ཀྱིས་གོ་བསྐོན་སློབ་གསོ་བརྒྱབ།
དེ་ལྟར་དུ་ཡང་། ང་ཚོས་གཞན་དོན་བྱེད་དགོས་པའི་རྒྱུ་མཚན་ནི། ང་ཚོའི་མི་
ཚེའི་ནང་ལ་མི་བུ་རེ་རེ་བཞིན་མང་ཉུང་ཙམ་མ་གཏོགས་གཞན་གྱི་རོགས་རམ་དང་ལྟ་
སྐྱོང་མ་དགོས་པ་མེད། དེའི་ཕྱིར། ང་ཚོས་དེ་ག་ནང་བཞིན་གཞན་དང་གཞན་ལའང་
རོགས་རམ་དང་ལྟ་སྐྱོང་གནང་དགོས་པ་ཡིན་ཞེས་ཏེ་ངེད་ཀྱིས་རང་ནུས་རྩལ་སྤྲུགས་
ཀྱིས་རང་གི་ཤེས་བྱ་ཡོད་རྒུ་བུའི་རྒྱུད་ལ་སྦྱར། ངེད་ཀྱིས་རྟག་ཏུ་བུ་ལ《དམ་པའི་གསུང་
རབ》ལས་ཀྱི་བརྩེ་གདུང་སྐོར་གྱི་ལེ་ཚན་བཀླགས་ལ། སྔོན་བྱོན་སྐྱེས་ཆེན་དམ་པ་དག་
གི་གཏམ་རྒྱུད་ཀྱང་བཤད་པ་ཡིན།
དགོང་མོ་ཞིག་ལ། ངེད་ཕ་བུ་གཉིས་ནམ་རྒྱུན་ལྟར་ལག་རྡང་སྦྲེལ་ནས་དལ་
འགྲོས་ཀྱིས་དྲི་བ་དྲི་ལན་འདེབས་བཞིན་རྒྱུ་བ་ལ། སྤྲང་འཁྱམས་ལྭ་བ་རལ་རྡོལ་མཐའ་
ཧྲུལ་གྱོན་པ་ཞིག་དང་ཕྲད། དེར་ཁའར་ཁྱད་མཚར་ཏེ་མགོ་བོ་དགྱེ་བཞིན་ང་ལ་དྲིས་
པ། ཨ་ཕ། ཨ་ཁུ་ཁོ་ལྡོམ་ནས་འགྲོ་དོན་ཅི་རེད། ཁོས་ཅི་ཞིག་འཚོལ་བ་ཡིན་ནམ་ཞེས་
ཟེར། བུས་དྲི་བ་ཅི་དྲིས་ཀྱང་ངེད་ཀྱིས་འཕྲལ་འཕྲལ་དུ་ལན་འདེབས་ཀྱི་མེད། ཁོ་པར་
རེ་ཞིག་བསམ་བློ་གཏོང་དུ་འཇུག་པ་ཡིན། འོན་ཀྱང་། ཐེངས་འདིར་ཁོ་པས་ནམ་རྒྱུན་
ལྟར་ང་ལ་བསྐྱར་འདྲི་ཡང་འདྲི་མི་བྱེད་པར་དེ་ལས་ལྡོག་སྟེ་འཇུས་པ་ཀློད། བསྡམས་
པ་ལས་ཐར་ཏེ་སྤྲང་འཁྱམས་པའི་རྗེས་བསྙེགས་ནས་འདྲི་རྒྱུར། སྐུ་ཞབས་ལགས། ཁྱེད་
རང་གང་ཡིན་སར་འཁྱམས་དོན་ཅི་ཡིན། ཁྱེད་ལ་རོགས་རམ་ཅི་དགོས་ཞེས་པ་ན། སྤྲང་
འཁྱམས་པས་ཐོས་པ་དང་རེ་ཞིག་ཧད་དེ་ལུས། ཡུད་ཙམ་ན་ལན་དུ། ངས་བསམ་ན་ང་
ལ་གོར་སོབ་ཅིག་མཁོ་བ་འདྲ་ཟེར་བཞིན་མགོ་བོ་གཡུག་གཡུག་གིས་ཁོང་འཛུམ་ཞིག་
ཤོར་ཞིང་གོམ་མཚམས་མ་བཞག་པར་མདུན་དུ་རྒྱུ། བྱིས་པ་འདི་ཙམ་གྱིས་རོགས་རམ་
ག་ལ་ནུས་སྙམ་པ་ཡིན་གྱི་རེད། བུས་དེ་འཕྲལ་དུ་སྤྲང་འཁྱམས་པར་སྨྲས་པ། སྐུ་ཞབས་
ལགས། ཁྱེད་ཀྱིས་ང་ལ་ཅུང་ཙམ་སྒུགས་དང་ཞེས་བཤད་པ་དང་ཁྱིམ་དུ་ལྡིང་མ་འཕུར་
གྱིས་རྒྱུགས་སོང་།
སྤྲང་འཁྱམས་དེ་ངེད་ཀྱི་མདུན་དུ་ལྷགས་ཏེ། སྐུ་ཞབས་ལགས། ཁོ་པ་ཁྱེད་ཀྱི་བུ་
ཡིན་ནམ་ཟེར།
འོ། ཁོ་པ་ངེད་ཀྱི་བུ་ཡིན། མིང་ལ་ཁའར་ཟེར་ཞེས་ལན་བཏབ།
ཡང་དེས་ང་ལ་བཤད་རྒྱུར། སྙིང་རྗེ། ཁོ་པ་སྙིང་རྗེ་བོ་ཞིག་འདུག་ཟེར།
དེར་ང་དང་སྤྲང་འཁྱམས་པ་གཉིས་ལམ་འགྲམ་དུ་ཁ་བརྡ་གློད་དེ་བསྡད།
ཡུད་ཙམ་དུ། ཁའར་གྱིས་གོར་སོབ་གཉིས་ཁྱེར་ཏེ་དབུགས་ཧལ་ཧལ་གྱིས་རྒྱུགས་
ཡོང་། ངེད་ཀྱིས་འཐད་པའི་བརྡ་ལ་མགོ་བོ་ནང་དུ་བཀུག་པ་ན། ཁོ་པས་སྤྲང་འཁྱམས་
པར་གོར་སོབ་སྤྲོད་བཞིན་ལྷག་བསམ་ཟོལ་མེད་ཀྱིས་འདི་སྐད་དུ། སྐུ་ཞབས་ལགས།
ཁྱེད་ཀྱིས་གོར་སོབ་འདི་གཉིས་ཕྱག་བཞེས་གནང་རོགས། འདི་ནི་ང་དང་ངེད་ཀྱི་ཁྱིམ་
མིས་ཁྱེད་ལ་ཕུལ་བ་ལགས་ཞེས་པ་ན་སྤྲང་འཁྱམས་པ་སེམས་རབ་ཏུ་གཡོས་ཏེ་དགའ་
འཛུམ་ལྷུག་གེར། ང་ལ་མི་ཡུལ་གྱི་བྱམས་བརྩེ་དང་ལྷག་བསམ་ཡང་ཐེངས་གཅིག་ཐོབ་
སོང་ཟེར།
རྗེས་སོར། ངས་ཁའར་ལ་དྲིས་པ། དུས་དེར་སྤྲང་འཁྱམས་པར་གོར་སོབ་འབུལ་
རྒྱུའི་སེམས་པ་ཁྱོད་ལ་ཅི་གར་སྐྱེས་སོང་ཞེས་པར།
ཁའར་གྱིས་བཤད་པ་ལ། དེའི་རྒྱུ་མཚན་ནི། དཀར་པོ་དགེ་བ་སྒྲུབ་ན་ལྷ་དཀོན་
མཆོག་གིས་རྗེས་སུ་འཛིན་ཟེ་ཁྱེད་ཀྱིས་ང་ལ་གསུངས་མྱོང་། ཁྱེད་ཚོ་འཐད་པ་ཡོད་པར་
ང་ལ་ཡིད་ཆེས་ཡོད། དེ་འདྲ་ཨེ་རེད་ཟེར།
བྱིས་པ་ཕོ་མོ་སུ་ཡིན་ཀྱང་ཁོ་ཚོར་གདུང་སེམས་མཉམ་སྐྱེད་ཀྱི་སེམས་པ་ཡོད། དེ་
ནི་ལྷན་སྐྱེས་ཀྱི་ངོ་བོར་གནས། བྱིས་པས་ལེགས་ཉེས་བླང་དོར་ཤེས་ཚུན་དུ། གཞན་
གྱི་རྣམ་འགྱུར་རོབ་ཙམ་ཤེས་ཀྱི་ཡོད་ཅིང་དེ་ལ་དེ་བསྟུན་གྱི་སོ་སོའི་ལྷག་བསམ་ཡང་
མཚོན་ཤེས་ཀྱི་ཡོད།
བྱིས་པ་ལ་ལས་གཞན་ལ་སེམས་ཁྲལ་བྱེད་མི་ཤེས། རྒྱུ་མཚན་ནི་ཁོ་ཚོ་ཕལ་ཆེ་བ་
ཁྱིམ་གྱི་སློབ་གསོ་མ་ལེགས་པས་ཡ་ང་སྙིང་རྗེ་མེད་པ་བཟོས་པས་རེད། གཞན་དོན་ཤེས་
པའི་བྱིས་པ་ཞིག་འདོད་ན། ཕ་མས་བཟང་པོའི་སྤྱོད་པ་དང་སློབ་གསོ་འོས་ཤིང་འཚམས་
པ་སྤྲོད་རྒྱུ་ནི་ཤིན་ཏུ་འགངས་ཆེན་པོ་རེད།
ངེད་ཀྱིས་བུ་ལ་སློབ་གསོ་གཏོང་སྐབས། ནར་མའི་འཚོ་བའི་ཁྲོད་དུ་སྙིང་རྗེ་དང་
གདུང་སེམས་ཉམས་སུ་མྱོང་བར་བྱེད་པ་ལས། ཡིག་ངོས་ཀྱི་ཀུན་སྤྱོད་བསླབ་བྱ་མང་པོ་
བཙན་ཐབས་བློར་འཛིན་བྱས་པ་མིན། རྒྱུ་མཚན་ནི་གཞུང་ལུགས་ཀྱི་བག་ཆགས་ཞོག་
པ་དེ་ཉམས་མྱོང་རང་ལས་ཟབ་པ་མེད་པས་ཡིན།
ངེད་ཀྱིས་བུ་ལ་རྟག་ཏུ་འདི་ལྟར་གདམས་ཏེ། མི་བུ་ཞིག་གི་བདེ་སྐྱིད་ཆེན་པོ་ནི་
རང་ཉིད་སྐྱེས་བུ་དམ་པ་འབྱོན་པ་ལས་མ་འདས། མི་བུ་བཟང་སྤྱོད་དམ་པ་དག་གིས་
རང་གིས་རང་ངོ་ཤེས་ལ་གཞན་དོན་ཡང་བྱེད་ནུས། དེར་མ་ཟད་གཞན་གྱི་བསམ་པ་
ཤེས་ཏེ་ཁོག་རྒྱ་ཡངས། དེ་ནི་ཕོ་རབ་ཡ་ཁོག་ན་རྟ་རྒྱུག་ས་དང་། མ་ཁོག་ན་མདའ་འཕེན་
ས་ཡོད་པ་ཞེས་པ་དེ་རེད་ཅེས་སོ། །དེའི་ཕྱིར། ཁའར་གྱིས་གཞོན་དུས་ནས་མི་བུ་བཟང་
སྤྱོད་དམ་པ་ཆགས་ན་ནི་རིག་གནས་ཀྱི་མཛོད་འཛིན་པའི་མཁས་པ་རྣམས་ལས་ཀྱང་
ཀུན་གྱིས་བཀུར་གཟོ་བྱེད་པ་ཤེས་ནས་ཡོད།
སུ་དག་གིས་སོ་སོའི་བྱིས་པ་དར་ལ་བབ་ཚེ་གདུང་སེམས་དང་། བརྩེ་བ། འགན་
འཁྲིའི་འདུ་ཤེས་དང་ལྡན་པ་འབྱོན་པར་འདོད་ན་ནི། བྱིས་པ་ཆུང་དུས་ནས་སྐྱེད་སྲིང་
བྱེད་འགོ་རྩོམ་དགོས་ལ། གནད་ཆེ་བ་ནི་བྱིས་པར་རེ་བ་བཅོལ་རྒྱུ་དེ་རེད། ངེད་ཀྱིས་
ཀྱང་ཁའར་དེ་ལྟར་སྐྱེད་སྲིང་བྱས་ཤིང་། གདུང་སེམས་མཉམ་སྐྱེད་བྱེད་ཤེས་ཀྱི་བྱིས་པ་
ཞིག་འབྱོན་པར་རེ་བ་བརྒྱབ་པ་ཡིན། བྱིས་པས་ངེད་ཀྱི་རེ་བ་ལ་ངོ་རྒོལ་བརྒྱབ་འོང་གི་
ཞེད་སྣང་ནི་ང་ལ་མེད། ལྡོག་སྟེ་ངེད་ཀྱིས་ཁོ་པར་བཅངས་པའི་རེ་བ་ནི་ནམ་ཡང་ཆུང་
དུ་མི་འགྲོ། དེ་བཞིན་ངེད་ཀྱིས་རེ་བ་སྟོང་ཟད་དུ་འགྲོ་བར་སེམས་ཁྲལ་གྱིས་བྱིས་པ་རྒྱ་
ཡན་དུའང་མི་གཏོང་། ང་ཁོ་པར་ཡིད་ཆེས་ཀྱིས་ཁེངས་ལ། མ་འོངས་པར་ཕོ་རབ་ཅིག་
འབྱོན་པར་ཡིད་བརྟན་འཕེར་བ་ཡིན།
ཁའར་ལོ་གཞོན་ཡང་། ངེད་ཀྱིས་ཁོ་པར་ག་དུས་ཡིན་ཀྱང་མཐོང་ཆེན་བྱས། བྱིས་
པ་ཡིན་པ་རྒྱུ་མཚན་དུ་བྱས་ཏེ་ཁོ་པ་སྣང་མེད་དུ་བཞག་པ་མིན་ལ། ལོ་ན་ཆུང་རྐྱེན་གྱིས་
བག་མེད་ལང་ཤོར་དུའང་མ་བཏང་། ངེད་ཀྱི་ཁྱིམ་དུ་ཐམས་ཅད་འདྲ་མཉམ་ཡིན།
ཁའར་ལོ༣ན། ངེད་ཀྱིས་ཁོ་པར་རང་དོན་རང་གིས་འགྲུབ་དགོས་པའི་རེ་བ་བརྒྱབ་
པ་ལྟར། དེ་དུས་ཁོས་རང་གི་ཨ་མའི་ལག་རོགས་སུ་ལས་ཀ་ཙག་ཙིག་རང་ནུས་ཀྱིས་
ལས་རོགས་བྱེད། དཔེར་ན་སྡེར་ཐུར་སྒྲིག་རོགས་དང་། མདུན་ཅོག་འབྱིད་རོགས་བྱེད་
པ་ལྟ་བུ། ཇི་ལྟ་ཇི་ལྟར་གང་ནུས་པའི་ལས་བྱས་ཏེ་རང་གི་མ་ལ་རོགས་བྱེད་པ་དེའང་
འགན་འཁྲི་འཁུར་རེས་ཀྱི་ལས་ཡིན་པས་དོན་སྙིང་དང་ལྡན་པ་ཞིག་རེད།
གཞན་ལ་རོགས་རམ་བྱེད་པའམ་གཞན་དོན་བྱེད་པ་ནི་དགེ་སེམས་དང་བརྩེ་
སེམས་ཆེ་བའི་རྟགས་དང་། དགེ་སེམས་ནི་བཟང་སྤྱོད་དམ་པའི་ཁྱད་རྟགས་ཤིག་ཡིན་
པར་མ་ཟད། རླབས་ཆེན་གྱི་སྟོབས་ཤུགས་ཤིག་ཀྱང་རེད། དེ་ནི་འགྲོ་བ་མིའི་རིགས་ཀྱི་
ཐུན་མོང་མ་ཡིན་པའི་ཁྱད་ནུས་ཤིག་ཡིན་པ་བསྙོན་དུ་མེད།
ཁའར་ལ་འབྲེལ་འདྲིས་ཡོད་པ་སུ་ཡིན་ཀྱང་ཁོ་པར་མི་དགའ་བ་མེད་དེ། ཁོ་པ་
ལྷའི་ཕོ་ཉ་བཞིན་སྙིང་རྗེ་ཡིད་དུ་འོང་ཟེར་མཁན་ཡང་འདུག ཁོ་པ་དངོས་གནས་དྲང་
གནས་བརྩེ་སེམས་ཆེ་ལ། མཉེས་གཤིན་གྱིས་ཕྱུག་པ་ཞིག་ཡིན། ཁོ་པ་ནམ་ཡང་གཞན་
དང་ཁ་འཛིང་བྱས་པ་མེད་ཁར། སེམས་ཅན་སྲོག་ཆགས་ཀུན་ལ་གདུང་སེམས་ཆེ། ཐ་
ན་རྩྭ་ཉག་མ་གཅིག་ལའང་རྡོག་བརྫིས་བཏང་བ་མེད།
ཁོ་བོས་བུའི་སེམས་ཀྱི་འོད་དུ་འཚེར་བའི་བྱམས་བརྩེ་མཐོང་སོང་བར་མ་ཟད།
བྱིས་པའི་བསམ་གཤིས་མཆོག་ཏུ་གྱུར་པ་དེར་རྗེས་སུ་ཡི་རང་བྱེད་ཀྱི་ཡོད།
ནུས་པ་ནི་གཤིས་ཀའི་རྗེས་སུ་འགྲོ་བ།
འདི་ལ་ནི་གཤིས་ཀས་ནུས་པ་ཐག་ཆོད་པ་ཡིན་ཞེས་ཀྱང་བརྗོད་ཆོག ཡིན་རྒྱུ་ནི་
མི་བུ་སོ་སོའི་མི་ཚེའི་ནང་ལ་ནུས་པ་ག་འདྲ་ཐོན་རྒྱུ་ཡིན་པ་དེ་སོ་སོ་རང་གི་གཤིས་ཀ་
ལ་རག་ལས་ཡོད་ཅེས་པ་དེ་རེད། དེ་ཡང་བྱིས་པ་གང་ཞིག་ཀློད་གྲོལ་བདེ་ལྕག་འཁྱུག་པོ་
ཡོད་ན་ནི་དེས་འཕྲལ་མ་ཉིད་དུ་ཀུན་གྱི་དང་བ་འདྲེན་པར་བྱེད། འབྲེལ་བདེ་འདྲིས་སླ་
རྣམས་དར་ལ་བབ་ཀྱང་གཤིས་ཀ་མི་འདྲ་བའི་མི་དང་སྤྱི་ཚོགས་མི་འདྲ་བའི་སྲོལ་གང་
ལའང་གོམས་ལོབས་སླ་བ་ཡིན། ལྡོག་སྟེ་སྨྲ་མེད་ཁེར་སྡོད་ལ་དགའ་བ་ཞིག་ཡིན་ཚེ།
གཞན་དང་འབྲེལ་འདྲིས་ཀྱི་ནུས་པ་ཞན་ཞིང་འབྲེལ་ལམ་གུ་དོག་པོར་ཡོད། དེ་དག་མི་
བུའི་སྤྱི་ཚོགས་སུ་འཇུག་སྐབས་རང་ཉིད་རང་གིས་སྒྲོག་འཆིང་བརྒྱབ་པའི་རྣམ་པར་
གནས་ཤིང་། ཅི་བྱེད་གང་སྒྲུབ་ཐམས་ཅད་གཞན་དང་གཡས་གཞོགས་གཡོན་འདེགས་
མི་ནུས་ཏེ་མཐའ་མར་ཕམ་པར་འགྱུར། དེའི་ཕྱིར། གཤིས་ཀའི་བཟང་ངན་ནི་མི་ཞིག་
ལམ་ལྷོངས་འབྱུང་མིན་ཐག་ཆོད་བྱེད་ཀྱི་འགག་རྩ་ཡིན་ཞེས་བཤད་ཆོག
ངེད་ཀྱིས་བུ་ལ་སློབ་གསོ་བྱེད་སྐབས་རྒྱུན་ཤེས་ཁྲིད་པ་ལས་གཞན། ཡ་རབས་ཀྱི་
གཤིས་ཀ་སྐྱེད་སྲིང་བྱ་བ་གནད་དུ་བཟུང་། བུ་བཟང་པོ་སྤྱོད་པར་གནས་ཕྱིར། ཆུང་དུས་
ཀྱི་ནམ་རྒྱུན་འཚོ་བའི་དོན་ཆུང་ཙག་ཙིག་ལས་བརྩམས་ཏེ་ཁོ་པར་གཤིས་ཀ་ཡག་པོ་
ཆགས་པའི་སློབ་གསོ་བརྒྱབ།
ནམ་རྒྱུན་གྱི་འཚོ་བ་དང་དེ་ལས་མངོན་པར་མཐོང་དུ་ཡོད་པའི་འཚོ་གནས་ཀྱི་
ནུས་པ་ནི་བྱིས་པ་ཚོའི་གཤིས་ཀ་ལགས། གཤིས་ཀ་དེ་ཇི་ལྟར་གྲུབ་བམ་ཞེ་ན། དེ་ནི་
ཁོ་ཚོ་ནར་སོན་པ་དང་བསྡོངས་ནས་གང་དུ་གནས་པའི་ཁོར་ཡུག་གིས་བསྐྱེད་པ་ལས་
རིམ་གྱིས་བྱུང་བ་སྟེ། སྐྱེས་མ་ཐག་གི་ཁྱེའུར་གཤིས་ཀའི་བཟང་ངན་འབྱེད་དུ་མེད་པས་སོ།
བྱིས་པ་ལ་ལ་གཤིས་ཀ་བླན་པའམ་ཁ་ནང་དུ་ཕྱོགས་པ། སྨྲ་བ་ཉུང་བའམ་ཁ་
སངས་པོ་མེད་པ་དེ་འདྲ་དང་། ལ་ལ་གཤིས་ཀ་གཡེར་བག་ཅན་ནམ་ཀློད་གྲོལ་ཁ་ཕྱིར་
བལྟས་སུ་ཡོད། གཤིས་ཀ་རྦད་དེ་མི་འདྲ་བ་ནི་ལྷན་སྐྱེས་ལས་གྲུབ་པ་མ་ཡིན་ལ། བྱིས་པ་
རང་གིས་གསར་དུ་རྙེད་པའང་མིན། བྱིས་པ་གང་ཞིག་སྤྱིར་ན་ཀློད་གྲོལ་གྱི་གཤིས་དང་
ལྡན་ཡང་། དངོས་ཡོད་འཚོ་བ་ལས་ཁོ་པའི་ནུས་པ་རྩལ་འདོན་མ་ནུས་ན་ནི། སྤྱི་ཚོགས་
འཚོ་བ་དང་བསྟུན་ཐུབ་ཀྱི་མེད་དེ། རང་ཉིད་འཚོ་བ་དང་ཡ་བྲལ་སོང་སྙམ་གྱི་ཡོད།
དེས་མ་གཞིའི་ཀློད་གྲོལ་གྱི་གཤིས་ཀ་རིམ་གྱིས་ཡལ་བའི་མཇུག་འབྲས་བསྐྱེད་ཅིང་། ཐ་
ན་གཤིས་ཀ་ངན་པ་ཆགས་པར་བྱེད་པ་ཡིན།
མི་བུའི་གཤིས་ཀ་ནི་འགྱུར་བའི་ཆོས་ཅན་ཏེ། འཚོ་བའི་ཁོར་ཡུག་འགྱུར་བ་ལས་
བྱིས་པའི་གཤིས་ཀའང་དེ་ལ་དེ་བསྟུན་དུ་འགྱུར་ངེས། དེ་ནི་འཚོ་བའི་ཁོར་ཡུག་འགྱུར་
ཟིན་པར་བསྟུན་ཐབས་བྱེད་མ་ནུས་པ་ལས་སོ། །ཕ་མ་ཕལ་ཆེ་བས་བྱིས་པར་ངན་གཤིས་
གོམས་པ་ལ་ལས་བདའ་བྱེད་ཅིང་ཡོ་བསྲང་འོང་བའི་རེ་བ་རྒྱག ཕ་མས་གལ་ཏེ་བྱིས་པ་
ལེགས་ལམ་དུ་ཁྲིད་ཤེས་ན། ངན་གཤིས་གང་ཡང་ཡོ་བསྲང་བྱེད་ཐུབ་པ་ཡིན།
བྱིས་པའི་གཤིས་ཀ་ཆགས་བྱེད་ཀྱི་རྨང་གཞི་ནི་གཞོན་དུས་ཀྱི་འཚོ་བ་ཡིན།
ཁྱིམ་ཚང་གི་ཁོར་ཡུག་དང་ཕ་མའི་སྤྱོད་ལམ་ལས་བྱིས་པའི་ཐོག་མའི་དུས་ཀྱི་གཤིས་
ཀ་ཆགས་ལ། འཚོ་བའི་གོམས་སྲོལ་ཡང་དེ་དག་གི་ལེགས་ཉེས་ཀྱི་རྗེས་སུ་འགྲོ་ལྡོག་
བྱེད། དེས་ན་གཤིས་ཀ་ནི་འགྱུར་བའི་ཆོས་ཅན་ཡིན་མོད་ཀྱང་། ཐོག་མའི་དུས་ཀྱི་བག་
ཆགས་ནི་ཤིན་ཏུ་གལ་ཆེན་པོ་རེད།
ཁའར་ནར་སོན་པའི་བརྒྱུད་རིམ་ལ་ངེད་ཀྱིས་རྣམ་ཀུན་གཟབ་གཟབ་ཀྱིས་
བརྟགས་ཤིང་དཔྱད། སྔོན་འགྲོ་བྱིས་པའི་རང་རྩིས་ལ་མི་གནོད་པ་གཞིར་བཞག་ཐོག་ཁོ་
པའི་སེམས་ཁོང་རྒྱུས་ལོན་ཐབས་བྱས་ཏེ། དམིགས་ཡུལ་ནི་ཁོ་པ་དཀའ་སྡུག་ལ་འཕྲད་
ཚེ་དུས་ཐོག་ཏུ་དོ་ཁུར་ཐུབ་ཕྱིར་ཡིན། བྱིས་པ་ཡིད་སྐྱོ་བའི་དོན་དང་འཕྲད་སྐབས། ངེད་
ཀྱིས་ཅི་ནུས་ཀྱིས་ཁོ་པའི་སྐྱོ་སྣང་ལྷུག་ལྷུག་ཏུ་བརྗོད་པའི་ཐབས་སྣ་ཚོགས་བྱས། ངའི་
རེ་བ་ནི་ཁོ་པ་ཀློད་གྲོལ་གྱི་གཤིས་ཅན་དང་སྤྲོ་སྐྱིད་ལྡན་པ་ཞིག་ལས་སྐྱོ་བ་ཁོག་བཅུག་
ཅིག་ཆགས་རྒྱུ་དེ་མིན། ཐེངས་ཤིག་ང་ཁྱིམ་དུ་འབྱོར་བ་ན། ཁོ་པ་སྒོ་རའི་ནང་ལ་ཁེར་
རྐྱང་དུ་སྡོད་ཅིང་བློ་ཕམ་སེམས་གཅོང་གིས་མནར་ཏེ་ཡོད་པའི་རྣམ་འགྱུར་མཐོང་།དེར་
ང་ཁོ་པའི་འཁྲིས་སུ་ས་ལ་བསྡད་དེ། ཁྱོད་དེ་རིང་སྐྱིད་ཀྱི་མེད་པ་འདྲ། མི་སྐྱིད་པའི་དོན་
ཅི་ཞིག་ལ་ཕྲད་ཐལ་ཞེས་དྲིས།
ཁའར་གྱིས་དྲིས་ལན་མ་བཏབ། མགོ་བོ་ཆུང་ཆུང་དགྱེད་དགྱེད་ཀྱིས་ང་ལ་ལྟ་ཙམ་
བྱས། དབུགས་རིང་ཞིག་བཏང་བ་དང་མགོ་བོ་སླར་ཡང་གུག་སོང་།
ངས་མུ་མཐུད་དུ་དྲིས་པ། ཁའར། དངོས་གནས་དོན་དག་ཅི་ཞིག་གིས་ཁྱོད་རང་མ་
དགའ་བ་བཟོས་སོང་།
ཁོ་པ་སྔར་བཞིན་མགོ་བོ་གུག་སྟེ་ཁ་མ་གྲགས།
ངས་ཁོ་པའི་བཟོ་ལྟ་མཐོང་བ་དང་ཁོ་པའི་ཚོད་ཀྱི་དཀའ་ཁག་ཆེན་པོར་འཕྲད་པ་
ཤེས། དེ་ནས་ངེད་ཀྱིས་སུན་མེད་ངང་རིང་གིས་ཁོ་པར་སྨྲས་པ། ཁའར། ང་ཁྱོད་ལ་རབ་
ཏུ་དགའ་བ་ཁྱོད་ཀྱིས་ཨེ་ཤེས། ཁྱོད་ཀྱི་སེམས་ལ་མི་སྐྱིད་པ་ཅི་ཡོད་ཨ་ཕར་གསང་དགོས་
དོན་མེད། སྔ་མ་སྔོན་ཆད་དཀའ་ཁག་ལ་ཕྲད་པ་ཐམས་ཅད་ང་ལ་བཤད་མྱོང་བ་མིན་
ནམ། ད་ཐེངས་ཅིའི་ཕྱིར་མི་བཤད་པ་ཡིན་ཞེས་ཀྱང་དྲིས།
ཁོ་པས་ད་དུང་ཐུན་བཟུང་། ངས་ཅི་ནུས་ཀྱིས་སེམས་གསོའི་ཚུལ་དུ་བསྟུད་མར་
བརྗོད་པ། ཁྱོད་སྔོན་ཆད་སེམས་པ་སྡུག་བྱེད་ཀྱི་དོན་ལ་ཐུག་དུས། ཨ་ཕས་ཐབས་བསྟན་
ནས་དཀའ་ཁག་སེལ་བ་མིན་ནམ། ཁའར། ཁྱོད་ཀྱིས་ཤེས་དགོས་རྒྱུ་ནི། ཨ་ཕའི་རེ་བ་
གཅིག་པུ་ནི་ཁྱོད་ལ་བདེ་སྐྱིད་ཀྱི་འཚོ་བ་ཡོད་རྒྱུ་དེ་ཡིན། ཁྱོད་ཀྱི་སེམས་སྐྱིད་པོ་བྱུང་
ན། ས་ཐོག་འདིའི་དཀའ་ཁག་ཐམས་ཅད་སླ་མོ་བདེ་མོས་སེལ་ཐུབ་ཀྱི་རེད་ཅེས་པ་
བུས་གསན་རྗེས་ད་གཟོད་ཁ་གྲགས་བྱུང་། ཁོ་པས་སྐད་ངག་དམའ་མོས་བཤད་རྒྱུར། ང་
སེམས་སྐྱོ་དོན། ང་སྐྱེས་ཕོ་རབ་ངོ་མ་ཞིག་མིན་པའི་རྐྱེན་གྱིས་ཡིན་ཟེར།
ཁའར། ཁྱོད་ཀྱིས་དེ་ལྟར་བསམ་དོན་ཅི་ཡིན་ནམ་ཞེས་ང་ཡ་མཚན་ཏེ་དྲིས་པ་ལ།
ཁིན་ཐར་ཟེར་བའི་བྱིས་པ་དེ་ཁྱེད་ཀྱིས་ངོ་ཤེས་ཀྱི་རེད། དེ་རིང་བྱིས་པ་ཚོ་རྩེད་མོ་
རྩེ་དུས། ཁོས་ང་ལ་ཁྱོད་ནི་སྐྱེས་ཕོ་རབ་ཅིག་མ་རེད། འབྲས་སོག་སྐམ་པོ་འདྲ་བོ་ཞིག་
རེད་ཟེ་འཕྱ་སྨོད་བྱས། དེ་ནས་ཁོའི་ཤ་གནད་ང་ལ་བསྟན་ནས། སྐྱེས་ཕོ་རབ་ཟེར་ན་འདི་
འདྲ་ཞིག་ཡིན་དགོས་ཟེ་བཤད།
ཁའར་ནི་དངོས་གནས་ཤ་དར་ཁྲག་དར་ཞིག་མིན། འོན་ཀྱང་ཁོ་པའི་ལུས་པོ་ནད་
མེད་དུག་མེད་ཡིན། ཁིན་ཐར་གྱི་སྨོད་ཚིག་དེས་ཁའར་གྱི་རང་རྩིས་ཀྱི་སེམས་བྱུང་ལ་
གནོད་སོང་། ཁོ་པ་མ་སྐྱིད་པའི་རྒྱུ་རྐྱེན་ཤེས་རྗེས། ངེད་ཀྱིས་སྐྱེས་ཕོ་རབ་ཟེར་བ་ག་འདྲ་
ཡིན་པའི་གནས་ལུགས་འགྲེལ་བཤད་བརྒྱབ་སྟེ་ཁོ་པའི་བློ་སྒོ་ཕྱེ།
ངེད་ཀྱིས་འདི་ལྟར། ཁའར། རྒྱགས་པ་ཤ་དར་ཁྲག་དར་ཙམ་ལ་སྐྱེས་ཕོ་རབ་མི་
ཟེར། ལུས་པོ་དར་བའི་ཁར་ཤེས་རབ་དང་དཔའ་ངར། སྙིང་རུས་ཡོད་ན་ད་གཟོད་སྐྱེས་
ཕོ་རབ་ངོ་མ་རེད། ཕམ་ཁ་མྱངས་ནའང་སེམས་ཤུགས་ཉམས་མི་རུང་། དཀའ་ཁག་དང་
བར་ཆད་ཐམས་ཅད་སེལ་ཐུབ་པའི་སྤོབས་པ་དགོས། ཁྱོད་ལོ་ཆུང་རུང་གནས་ལུགས་
དང་ཤེས་བྱ་མང་པོ་ཤེས་ཡོད། ཆེར་སྐྱེས་དུས། ཁྱོད་ཀྱིས་ཤེས་པའི་གནས་ལུགས་དང་
ཤེས་བྱ་དེ་ཐམས་ཅད་ཤེས་རབ་ཏུ་འགྱུར་འགྲོ། ཁྱོད་བྱིས་པ་ན་མཉམ་རྣམས་ལ་བལྟོས་
ན་ལུས་ཤ་སྐམ་རུང་། ཕུང་པོ་ནད་མེད་དུག་མེད་བདེ་ཐང་ཤ་སྟག་ཡིན། དེའི་མི་ཚད་
ཡོན་ཏན་ཁོ་ཚོ་ལས་ཆེ། ངས་བལྟས་ན། ཁྱོད་ནམ་ཡིན་ཀྱང་དཔའ་ངར་ཆེ་བའི་བྱིས་པ་
སེམས་བཟང་ཞིག་རེད། རྗེས་ཕྱོགས་གཞན་ཐམས་ཅད་ཀྱིས་ཀྱང་འདི་འདྲ་རེད་ཟེར་
རྒྱུར་ང་ལ་ཡིད་ཆེས་ཡོད། ཁིན་ཐར་གྱིས་འཕྱ་སྨོད་བྱས་པ་དེ་ཁོ་པར་བློ་སྦྱོང་མེད་པའི་
རྟགས་རེད། ཁྱོད་ཀྱིས་ཁོ་པའི་མ་གུས་པའི་ཚུལ་དེར་ཁ་ཡ་བྱེད་མི་དགོས། རང་གིས་
ལུས་ཕུང་སྦྱོང་བརྡར་མཚམས་མ་ཆད་པ་གྱིས་ལ། ཆེར་སྐྱེས་ན་ཁིན་ཐར་ལ་བལྟོས་
ནའང་སྟོབས་ཅན་འོང་གི་རེད། ཁྱོད་ཀྱིས་ད་རུང་ཤེས་དགོས་རྒྱུ་ལ། གཞན་ལ་མ་བརྟེན་
པ། ཁེར་ཚུགས་ཀྱིས་གནད་དོན་ལ་བསམ་བློ་གཏོང་ཤེས་རྒྱུ་དེ་སྐྱེས་ཕོ་རབ་ཅིག་ལ
ངེས་པར་དུ་འཛོམས་དགོས་པའི་ཁྱད་ཆོས་ཡིན། ཁྱད་ཆོས་དེ་ཡོད་ན་གཞན་གྱིས་ནོར་
འཁྲུལ་གྱི་སྐད་ཆ་ཅི་བཤད་ཀྱང་གཞན་དབང་ལ་འགྲོ་བ་མ་རེད་ཅེས་སྨྲས།
ངེད་ཀྱི་བསྒོ་བ་གསན་རྗེས། བུ་ལ་སྐྱིད་ཉམས་ཤིག་ཤར་བྱུང་། ཁའར་གྱི་སྐྱོ་སྣང་
ནི་ཁིན་ཐར་གྱི་འཕྱ་སྨོད་ཀྱི་དབང་གིས་ཡིན་ལ། དེས་རང་དམན་གྱི་འདུ་ཤེས་བསླངས། གོམས
གནས་ལུགས་རྟོགས་པ་དང་ཁོ་པ་དེ་འཕྲལ་དུ་སྐྱོ་བ་སངས་ནས་སྔར་གྱི་རང་རྟོན་འདུ་
ཤེས་སླར་ཡང་སོས།
བྱིས་པ་གནས་ཚུལ་འདི་དང་འདི་ལྟ་བུར་འཕྲད་དུས་ཕ་མ་གཞན་དང་གཞན་
གྱིས་ཇི་ལྟ་ཇི་ལྟར་ཐག་བཅད་པ་ཁོ་བོས་ཤེས་ཀྱི་མེད་མོད།གལ་སྲིད་གཞན་གྱི་འཕྱ་སྨོད་
ཀྱི་རྐྱེན་ལས་བྱིས་པར་རང་དམན་འདུ་ཤེས་སྐྱེས་ཚེ། གནས་ལུགས་དུས་ཐོག་ཏུ་བརྗོད་
དེ་སེམས་ཀྱི་འཛེམ་དོགས་མ་སེལ་ན་ནི། དོན་དེ་བྱིས་པའི་ཡིད་ལ་གཏན་དུ་ཉར་ཏེ་
བདུད་ཀྱི་གེགས་སུ་ཆགས་ངེས་པ་ཁོ་བོས་མགྲིན་པ་གཟེངས་སུ་བཏེགས་ནས་སྨྲ། དེར་
མ་ཟད། དོན་དེས་ཕྱིས་སུ་བྱིས་པ་རྟག་ཏུ་མནར་ཞིང་སྐྱོ་བར་བྱེད་པ་དེ་ལྟ་ན། ཁོ་པའི་
གཤིས་ཀར་གནོད་ཚབས་ཆེ་ལ། མ་གཞི་ཀློད་གྲོལ་གཡེར་བག་ཅན་དུ་ཡོད་པ་གང་ཞིག་
དུས་དེ་ཉིད་ནས་བཟུང་རང་དམན་འདུ་ཤེས་ཆེ་བའི་ཁ་ནང་བལྟས་ཀྱི་བྱིས་པ་ཞིག་
ཆགས་སྲིད་ལས་ཆེ།
བྱིས་པར་སློབ་གསོ་སྤྲད་པའི་བརྒྱུད་རིམ་དུ། ངེད་ཀྱིས་གོང་དུ་སྨྲས་པའི་བྱེད་
ཐབས་ལྟར་བྱིས་པར་ཟད་མཐའ་མེད་པའི་སྐྱིད་སྣང་འདུ་ཤེས་པར་བྱས་པ་ལས། རིམ་
གྱིས་ཁོ་པ་ཀློད་གྲོལ་རང་རྟོན་གྱི་གཤིས་ཀ་ཡོད་པ་ཞིག་ཏུ་སྐྱེད་སྲིང་བྱས་པ་ཡིན། བྱིས་
པ་མ་འོངས་པ་ན་སེམས་ཅན་ལ་གོ་ཆོད་ཅིག་འབྱོན་མིན་དང་། ཕུལ་བྱུང་འཇོན་ཐང་
ཅན་ཞིག་འབྱོན་མིན་ནི། ཚད་གཅིག་ནས་བཤད་ན་བྱིས་པ་གང་དེར་གཤིས་ཀ་ལེགས་
པོ་ཡོད་མིན་ལ་ཐུག་འདུག

ལེའུ་དྲུག་པ།
དུས་རྣམ་ཀུན་ཏུ་མཐོང་ཆུང་བྱ་མི་རུང་།

ཕ་མ་ཡིན་པའི་ངོས་ནས། བུ་ལ་ཅི་ཞིག་བྱེད་རུང་བ་དང་ཅི་ཞིག་བྱེད་མི་རུང་བ་
ཤེས་པར་བྱེད་རྒྱུ་ནི་ང་ཚོའི་འོས་འགན་རེད། ཁྱེའུ་དུས་ཀྱི་སློབ་གསོ་ནི་བྱིས་པ་རྣམས་
ལ་བག་ཆགས་ཤིན་ཏུ་ཟབ། ཆེར་སྐྱེས་ཏེ་རེ་བ་ནན་མོ་འཛིན་པ་ནི་དུས་ཡོལ་བའི་དོན་
ཞིག་ལས་མ་འདས།
མི་བུ་སུ་ཡིན་ཀྱང་ཕན་ཚུན་ལ་བརྩི་འཇོག་ཡོད་དགོས་པར་ཁོ་བོས་འདོད། བྱིས་
པ་བརྩི་འཇོག་ཅན་ཞིག་སྐྱོང་འདོད་ན། ཐོག་མར་ཕ་མས་བྱིས་པར་བརྩི་འཇོག་གནང་
དགོས། དེ་ཡང་ཆུང་བྱིས་དུས་ནས་གཞན་ལ་བརྩི་འཇོག་བྱེད་པའི་གོམས་སྲོལ་སློབ་
པ་གལ་ཆེ། ཅི་འདོད་སྒྲུབ་པ་དེ་བྱིས་པར་བརྩི་འཇོག་བྱེད་ལུགས་མིན། བཟང་པོ་སྤྱོད་
པའི་བྱིས་པ་བསྐྱེད་འདོད་ཀྱི་ཕ་མ་རྣམས་ནི་ཐོག་མར་རང་ལ་རང་དཔེ་གཞན་སྟོན་གྱི་
བཟང་སྤྱོད་ལྡན་དགོས། བྱིས་པར་སློབ་གསོ་མ་བཏང་སྔོན་ལ། བདེན་རྫུན་དང་ལེགས་
ཉེས་ཀྱི་དབྱེ་བ་ཐོག་མར་རང་གིས་འབྱེད་ཤེས་དགོས་ཏེ། དེ་ནས་བྱིས་པའི་སྐྱོན་ཆ་ཡོ་
བསྲང་ལ་འབད།
བྱིས་བློ་དྲི་མས་མ་གོས་པ།
བྱིས་པ་ཆུང་དུས་ཀློད་དེ་ཆེ་དུས་འཇུན་པ་དེར་ཁོ་བོ་གཏན་ནས་འཐད་ཀྱི་མེད།
ཡིད་ཆེས་ཀྱང་ཡོད་མི་སྲིད། དེ་བས་ངེད་ཀྱིས་བུ་ལོ་གཅིག་ནས་བཟུང་སྒྲིག་ལམ་དུ་
བཙུད། ཕ་མ་ཡིན་པའི་ངོས་ནས། བུ་ལ་ཅི་ཞིག་བྱེད་རུང་བ་དང་ཅི་ཞིག་བྱེད་མི་རུང་བ་
ཤེས་པར་བྱེད་རྒྱུ་ནི་ང་ཚོའི་འོས་འགན་རེད། ཁྱེའུ་དུས་ཀྱི་སློབ་གསོ་ནི་བྱིས་པ་རྣམས་
ལ་བག་ཆགས་ཤིན་ཏུ་ཟབ། ཆེར་སྐྱེས་ཏེ་རེ་བ་ནན་མོ་འཛིན་པ་ནི་དུས་ཡོལ་བའི་དོན་
ཞིག་ལས་མ་འདས།
ཁའར་ལོ༦ན། ངེད་ཀྱིས་ཁོ་པ་ཁྲིད་དེ་ངེད་ཀྱི་གྲོགས་པོ་ཞིག་ལ་འཕྲད་དུ་སོང་། ཕྱི་ཉིན་
ཞོགས་པར་ནངས་ཇ་འཐུང་སྐབས། ཁའར་འདུག་མ་བཟོད་པར་རང་གི་འཐུང་སྐལ་
གྱི་འོ་མ་ས་ལ་གཏོར་སོང་། རང་ཁྱིམ་དུ་ངེད་ཀྱིས་ཁོ་པར་བཟའ་བཏུང་གི་སྐོར་ལ་སྒྲིག་
ལམ་བཅོས་ཡོད་པ་ནི། གལ་ཏེ་ཟས་ཆུ་ཟ་མ་ཆུད་ཟོས་བཏང་བ་ཡིན་ན། འཁུར་བ་སྐམ་
པོའམ་གོར་གྱོང་བཟའ་བ་ལས་འོ་མ་འཐུང་མི་ཆོག་པའི་སྒྲིག་བཙུགས་ཡོད། ཁའར་འོ་
མ་འཐུང་རྒྱུར་ཤིན་ཏུ་དགའ་བ་ངེད་ཀྱི་གྲོགས་པོས་ཤེས་ཡོད་ཕྱིར། ཡང་བསྐྱར་འོ་མ་
ཕོར་བ་གང་བླུགས་ཤིང་ཁྱེའུ་ཟས་མངར་མོ་དང་བཅས་མདུན་དུ་བསྒྲིགས་ནས་ཁོ་པར་
བྱིན། དེ་ནི་ཁོ་པར་མཚོན་ན་བསླུ་བྲིད་ཆེན་པོ་ཞིག་རེད། འོ་མ་འཕྲོ་བརླག་བྱས་པ་དང་
ཁོ་པའི་གདོང་པ་དམར་པོར་གྱུར། སོམ་ཉིའི་ངང་ལ་ཡུད་ཙམ་དུ་ལུས་ཀྱང་། མཇུག་
མཐར་འོ་མ་མི་འཐུང་བའི་དམ་བཅས། སྐབས་དེར་ང་ནི་མཐོང་བ་མེད་ཉམས་ཀྱིས་
བསྡད། ངེད་ཀྱི་གྲོགས་པོའི་ཁྱིམ་མིས་ཚུལ་དེ་མཐོང་བ་དང་། ཁའར་ལ་འོ་མའི་བཏུང་བ་
ལན་མང་དྲངས་ཀྱང་། ཁོ་པ་ཁ་དན་ཚིག་ལ་གནས་པར་མ་ཟད། མངོན་ཆུང་ཁ་སྐྱེངས་
ཀྱིས་སྨྲས་པ། ངས་འོ་མ་འཕྲོ་བརླག་བཏང་སོང་བའི་སྟབས་ཀྱིས། ངས་ཡང་བསྐྱར་
འཐུང་ཆོག་གི་མེད་ཟེར།
གྲོགས་པོའི་ཁྱིམ་མིས་ལྷག་བསམ་རྣམ་དག་གིས། ཐུངས་ཞོག ཐུངས་ཞོག ཉུང་
ཙམ་འཕྲོ་བརླག་སོང་རུང་སྐྱོན་མི་འདུག་ཅེས་ཡང་ཡང་སྐུལ་མ་བྱེད། ང་ནི་སྔར་བཞིན་
ལོགས་སུ་ཁ་ཏོག་ཟ་བཞིན་མ་མཐོང་ཁུལ་དུ་བསྡད། ཁའར་ནི་སྔར་བཞིན་འོ་མ་མི་
འཐུང་བའི་དམ་བཅའ་ལས་མ་འདས། ཁའར་ལ་རབ་ཏུ་དགའ་བའི་ངེད་ཀྱི་གྲོགས་པོ་
བྱ་དཀའ་བྱེད་གཏད་དུ་གྱུར་ཏེ་ང་ལ་རོགས་སྐྱོར་གནང་རོགས་ཞུས། ཁོ་ཚོས་ངས་གཤེ་
གཤེ་བཏང་སོང་སྙམ། དེར་ངེད་ཀྱིས་རྣམ་པ་རང་བཞིན་ཉིད་དུ་བསྒྱུར་ཕྱིར་ཁའར་རེ་
ཞིག་ཟུར་བྱོལ་དུ་ཁྲིད། དེ་ནས་གྲོགས་པོའི་ཁྱིམ་མི་ཀུན་ལ་རྒྱུ་མཚན་བཤད། གྲོགས་
པོས་ངས་བཤད་པ་ཉན་རྗེས་ན་རེ། ལོ་དྲུག་ཙམ་གྱི་བྱིས་པ་ཞིག་གིས་ནོར་འཕྱུག་ཕྲན་བུ་
བཟོས་ཀྱང་། དགའ་བའི་ཟས་ལ་ཚོད་འཛིན་པར་བལྟས་ན། ཁྱོད་ཀྱི་སློབ་གསོ་ཚ་གཅུན་
ཆེ་དྲགས་པ་མིན་ནམ་ཞེས་གསུངས།
དེར་ངེད་ཀྱིས་ཁ་ལྕེ་ཝུ་བ་འཐོར་འཐོར་གྱིས་འགྲེལ་བཤད་བརྒྱབ་པའི་མདོ་དོན་
སྙིང་པོར། ཁའར་གྱིས་འོ་མ་མ་འཐུང་བ་དེ་ང་ལ་འཇིགས་པའི་རྒྱུ་མཚན་གྱིས་མ་རེད།
དེ་ནི་ཁོ་པས་རང་གཅུན་རང་སྡོམ་བྱེད་ཤེས་པས་རེད་ཅེས་སོགས་བརྗོད་ཀྱང་། གྲོགས་པོ་
ད་དུང་ཡིད་མ་ཆེས་པས། ངེད་ཀྱིས་དོན་དངོས་ལས་བདེན་དཔང་མི་བྱེད་ཐུ་མེད་བྱུང་།
ང་ཡར་འགྲེང་ནས་ཁོ་ཚོར་སྨྲས་པ། དེས་ན་ང་ཚོས་ཚོད་ལྟ་ཞིག་བྱེད། ང་གནས་སྐབས་
ཙམ་ལ་ཟུར་དུ་གཡོལ། ཁྱེད་ཚོས་ཁའར་བོས་ལ་འོ་མ་བླུད། ཁོས་འཐུང་ངམ་མི་འཐུང་
ལྟོས་ཞེས་བཤད་པ་དང་ཁང་པ་གཞན་དུ་ཡིབས་ཏེ་བསྡད།
ཁོ་བོ་སོང་ཤུལ་དུ། ཁོ་ཚོས་དགའ་བ་བྲོད་པས་ཁའར་ནང་ལ་བོས། ཁ་ཏོག་དང་
འོ་མ་གསར་དུ་དྲངས། ཐུངས་ཞོག མགྱོགས་པ་གྱིས། ང་ཚོས་རང་གི་ཕ་ལགས་ལ་སྙན་
གསན་ཞུ་ཡི་མིན་ཞེས་བསྐུལ་ཀྱང་ལྡུད་མ་ནུས་པའི་ཁར། ཁའར་གྱིས་ད་དུང་འདི་སྐད་
དུ། ཕ་ལགས་ཀྱིས་མཁྱེན་གྱི་མེད་ཀྱང་། དཀོན་མཆོག་གིས་མཁྱེན་གྱི་རེད། ངས་རྫུན་
ལབ་ཀྱི་མིན་ཞེས་པར། གྲོགས་པོས་ཡང་བསྐྱར་ན་རེ། ད་ང་ཚོ་ལམ་སང་འཆམ་འཆམ་
དུ་འགྲོ་དགོས། རང་ཁ་ལག་མ་ཟོས་ན་ཕོ་བ་འགྲང་གི་མ་རེད་ཅེས་ཀྱང་། ཁའར་གྱིས་
ལན་དུ། མིན།ང་ལྟོགས་ཀྱི་མ་རེད་ཅེས་བརྗོད།
ངེད་ཀྱི་གྲོགས་པོ་ཅི་བྱ་གཏོལ་མེད་དུ་གྱུར་ཏེ་ང་ནང་ལ་བོས། ཁའར་གྱིས་ང་ལ་
གནས་ཚུལ་ཇི་མ་ཇི་བཞིན་དུ་བཤད། མཐའ་དག་ཉན་རྗེས་ངས་བུ་ལ་འདི་ལྟར་སྨྲས་པ།
བུ་རྒོད་པོ། ཁྱོད་ཀྱིས་རང་གིས་རང་ལ་ཆད་པ་བཅད་པ་ལོངས་ཚར་ཡོད། ད་ནི་འཆམ་
འཆམ་དུ་འགྲོ་རན་སོང་། གཡང་ཁྱིམ་འདིའི་མི་ཚང་མའི་ངོ་སོ་བསྟོད་ཆེད། ཁྱོད་ཀྱིས་
འོ་མ་ཐུངས་ལ་ཁ་ཏོག་ཟོ།ཟོས་ཚར་རྗེས་ང་ཚོ་འགྲོ་ཞེས་བཤད།
དེར་བུ་རབ་ཏུ་དགའ་ནས་འོ་མ་འཐུངས་ཚར། ལོ་དྲུག་ཅན་གྱི་བྱིས་པ་ཞིག་གིས་
དེ་ལྟར་རང་ཚོད་ཟིན་པར་ངེད་ཀྱི་གྲོགས་པོའི་ཁྱིམ་མི་རྣམས་ངོ་མཚར། ཕ་མ་མི་ཉུང་བ་
ཞིག་གིས་ཀྱང་ངེད་ཀྱི་སློབ་གསོ་ཚ་གཅུན་ཆེ་བར་སྙམ་གྱི་རེད། ཚད་གཅིག་ནས་བལྟས་
ན་ཁོ་བོའི་སློབ་གསོ་དེ་དངོས་གནས་ཚ་གཅུན་ཆེ་དྲགས་སོང་ལས་ཆེ་མོད། འོན་ཀྱང་
དེས་བྱིས་པ་སྡུག་ལ་སྦྱོར་གྱི་མེད། རྒྱུ་མཚན་ནི་ཁའར་ཆུང་དུས་ནས་ངེད་ཀྱིས་ཁོ་པར་
སློབ་གསོ་གཟབ་ནན་བརྒྱབ་པར་ཁོ་པ་གོམས་འདྲིས་སུ་སོང་བས། མ་རངས་པ་མེད་པ་
ཆགས་པས་རེད།
བྱིས་པས་རྒྱུན་དུ་ཕ་མའི་སྤྱོད་པར་ལད་མོ་བྱེད། དེ་བས་ཀྱང་ཕ་ལ་ལྟ། ཕ་ནི་བྱིས་
པའི་བློ་འབྱེད་དགེ་རྒན་ཡིན་པར་མ་ཟད་ཁོ་ཚོའི་མིག་དཔེའང་ཡིན། ཇི་ལྟར་ཕ་སྣང་
ཆུང་རྣམ་གཡེང་མ་ཤོར་བ་དེ་ལྟར་བུ་ལའང་སྒྲིག་ལམ་གནོན་ཁུར་བྱེད་རུང་བ་ཡིན། ཁོ་
བོ་དཀོན་མཆོག་ལ་དད། རྒྱ་ལ་དཀོན་མཆོག་ཁོ་བོའི་མདུན་དུ་བཞེངས་སམ་བཞུགས་
ཀྱང་། ཁོ་བོས་དེ་ལྟར་སྨྲ་ཕོད་པ་ཡིན། ངེད་ཀྱིས་ཁོ་པར་རེ་བ་ནན་མོ་བརྒྱབ་པ་དེ་ཁད་
དང་རིམ་གྱིས་ཁོ་པའི་རང་རྟོགས་སུ་གྱུར། དེ་ནི་ངེད་ཀྱིས་ག་དུས་ཡིན་ཀྱང་ཁོ་པར་
བསླབ་བྱ་བརྒྱབ་པ་སྟེ། དཀོན་མཆོག་དང་ཁྱོད་རང་ཉིད་མ་གཏོགས། སུ་དང་གང་གིས་
ཀྱང་ཁྱོད་སྡོམ་གཅུན་ཚོད་འཛིན་ཐུབ་པ་མིན་ཞེས་པའི་རྐྱེན་གྱིས་ཡིན་གྱི་རེད།
ཁའར་ཆུང་ཆུང་ཡིན་དུས་ནས་བཟུང་། རང་རྟོགས་ཀྱིས་སྤྱོད་པ་ཡག་པོར་གོམས་
ནས་ཡོད། ཁོ་པས་རྣམ་པ་ཀུན་ཏུ་རྫུན་མི་སྨྲ། དེ་ནི་ངེད་ཀྱི་ཆད་པར་འཇིགས་པས་མ་
ཡིན་ཏེ། རྫུན་སྨྲ་བ་ནི་མི་དགེ་བའི་ལས་ཤིག་ཡིན་པ་ཁོ་པའི་སེམས་གཏིང་ནས་ངོས་
ཟིན་ཡོད་པའི་རྐྱེན་གྱིས་རེད། ཁོ་པར་རང་གཅུན་རང་སྡོམ་གྱི་ནུས་པ་མི་དམན། ཕ་མའི་
ཆ་ནས་བཤད་ན། ང་ཚོའི་འདོད་པའང་དེ་ལས་མ་འདས། བྱིས་པ་གཞོན་དུས་ནས་ལོག་
ལམ་དུ་མ་འཕྱན་པ། དགེ་བའི་སེམས་དང་ལྡན་པ། བསམ་བློ་སྐྱོན་གྱི་དྲི་མས་མ་གོས་
པའི་ཡ་རབས་ཤིག་འབྱོན་པར་བྱེད་རྒྱུ་ནི་ང་ཚོའི་འགན་འཁྲི་ཉག་གཅིག་ཡིན།
བྱིས་པ་ཆུང་རུང་གནས་ལུགས་གོ
མི་བུ་ཟོལ་མེད་གཞུང་དྲང་ཞིག་སྐྱེད་སྲིང་བྱེད་འདོད་ན། ངེས་པར་དུ་བྱིས་དུས་
ནས་དོ་ནན་བྱེད་དགོས། བྱིས་པ་ལ་ལར་ཆུང་དུས་ནས་གཞུང་དྲང་མ་ཡིན་པའི་གཤིས་
ཀ་མཐོང་དུ་ཡོད། གནག་རྫུན་སྨྲ་བ་ཡོད་ལ་དཀར་རྫུན་སྨྲ་བའང་ཡོད། གཞུང་དྲང་མིན་
པའི་རྒྱུ་རྐྱེན་ནི་གཅིག་ཏུ་མ་ངེས།
ངས་བལྟས་ན་ཁོ་ཚོས་རྫུན་སྨྲ་བ་ཕལ་ཆེ་བར་གནག་སེམས་མེད། བྱིས་པས་
ནོར་འཕྱུག་བཟོས་རྗེས། རྫུན་སྨྲ་བའི་ཐབས་ཀྱིས་ཕ་མའི་ཉེས་ཆད་ལ་གཡོལ་བར་བྱེད།
གནས་ཚུལ་དེ་འདྲའི་སྒང་ལ་ཕ་མས་བྱིས་པའི་དྲན་སྟངས་ཤེས་རྒྱུ་གལ་ཆེ། དེ་ཡང་ཐོག་
མར་ཁོ་ཚོས་རྫུན་སྨྲ་བའི་རྒྱུ་རྐྱེན་གང་ཡིན་པ་ཤེས་རྒྱུ་དང་། དེ་ནས་གང་འཚམས་ཀྱིས་
སློབ་གསོ་གཏོང་དགོས། བྱིས་པ་ལོ་ཆུང་བས་གནས་ལུགས་མི་ཤེས་ཞེས་སྣང་ཆུང་བྱེད་
རྒྱུ་མེད། ངག་རྒྱུན་དུ། བྱིས་པ་སངས་རྒྱས་ཞེས་མི་ཟེར་རམ།
ངེད་ཀྱི་བུ་ལོ༢ན། ཐེངས་ཤིག་མདུན་ཅོག་ཏུ་ཆུ་ཕོར་བསློགས་སོང་། ཉིན་དེར་ཁོ་
བོ་ཁྱིམ་དུ་མེད། བུའི་ཨ་མའང་ཁང་མིག་གཞན་དུ་ལས་ལ་བྲེལ། རེ་ཞིག་ན་བུའི་ཨ་མས་
ཆུ་ཕོར་སྟོང་པ་ཡིན་པ་དང་མདུན་ཅོག་ཐོག་གི་འགེབས་རས་རློན་པ་ཡིན་པ་མཐོང་
བས་ཁའར་ལ་དྲིས་པ། ཁའར། ཆུ་ཕོར་ཁྱོད་ཀྱིས་བསློགས་པ་ཡིན་ནམ་ཞེས་པར། བུས་
མགོ་བོ་གཡུག་གཡུག་གིས་ཁས་ལེན་བྱས་མ་སོང་། ཨ་མས་ཤེས་ཀྱང་བྱིས་པའི་སྙིང་རྗེ་
རྗེའི་བཟོ་ལྟ་མཐོང་བས་དགོད་འཛུམ་ཤོར་བ་ཙམ་ལས་བཀའ་བཀྱོན་མ་གནང་།
དགོང་ཀར་ང་ཁྱིམ་ལ་འབྱོར་བ་དང་ཆུང་མས་དེ་ལུགས་ཞིབ་བརྗོད་གནང་། ཁོ་བོ་
སྐབས་དེ་ཉིད་དུ་ནང་ལ་མེད་ཀྱང་བུ་ལ་ཁ་བརྡ་ཞིག་བྱེད་དགོས་བསམ། དེར་ངེད་ཀྱིས་
བུ་ལ།དེ་རིང་ཆུ་ཕོར་དེ་ཁྱོད་ཀྱིས་བསློགས་པ་ཡིན་ནམ་ཞེས་གཟབ་ནན་གྱིས་དྲིས།
ཁའར་གྱིས་སྔར་བཞིན་ཁས་ལེན་བྱས་མ་སོང་། ངས་བཞིན་གནག་བསྟན་ཏེ་ཡང་
བསྐྱར་སྨྲས་པ། ཁའར། ངའི་རེ་བ་ནི་ཁྱོད་བྱིས་པ་གཞུང་དྲང་ཞིག་འོང་རྒྱུ་དེ་ཡིན། ཁྱོད་
ཀྱིས་བྱས་པ་ཡིན་ཀྱང་རུང་མིན་ཀྱང་རུང་སྐད་ཆ་དྲང་མོར་བཤད་དགོས། ང་དང་ཁྱོད་
ཀྱི་ཨ་མས་མ་རིག་ཀྱང་། དཀོན་མཆོག་གིས་གཟིགས་ཡོད་ནི་རེད། དཀོན་མཆོག་ནི་
རྫུན་བཤད་མཁན་གྱི་བྱིས་པར་དགའ་ནི་མ་རེད་ཅེས་པ་ན། བུས་མགོ་བོ་དུད་དེ་ཁོ་པས་
བྱས་པ་ཡིན་པ་ཁས་བླངས། འོན་ཀྱང་ང་ཚོས་ཁོ་པར་ཉེས་ཆད་མ་བཅད། རྒྱུ་མཚན་
ནི་བྱིས་པའི་གཞུང་དྲང་གི་གཤིས་རྒྱུད་སྐྱེད་སྲིང་བྱེད་རྒྱུ་དེ་ནོར་འཁྲུལ་ལ་ཉེས་ཆད་
གཅོད་རྒྱུ་ལས་འགངས་ཆེ་བས་ཡིན།
ཕ་མ་ཕལ་ཆེ་བས་བྱིས་པ་ཚོའི་རྫུན་གླེང་རིན་མེད་པ་དེས་གང་ཡང་གནོད་མི་
སྲིད་པར་སྙམ་ཞིང་། ལྡོག་སྟེ་སྙིང་རྗེ་བོའི་ཚུལ་དུ་མཐོང་བ་ཡོད། འོན་ཀྱང་ངེད་ཀྱིས་དེ་
ལྟར་མི་ལྟ། བྱིས་པ་ཚོར་རྫུན་ལབ་པའི་གོམས་སྲོལ་ཆགས་པ་ཡིན་ན། སླད་མའི་དུས་སུ་
བཅོས་དཀའ་ལ་ནག་ཉེས་ཀྱི་འབྱུང་རྩའང་ཡིན། རྫུན་ལབ་པ་དེ་གུས་ལུགས་མེད་པའི་
བྱ་སྤྱོད་ཅིག་དང་། མི་བུ་ཕན་ཚུན་བར་གྱི་མཛའ་བཤེས་ལ་གནོད་པར་མ་ཟད། ཕན་
ཚུན་ཡིད་རྟོན་མེད་པ་དང་ཐེ་ཚོམ་ཟ་བྱེད་ཀྱང་ཡིན། བུ་ལོ་ན་སྨིན་ཐག་མ་ཆོད་པར་
ཡོད་དུས་སུ་ནི། ངེད་ཀྱིས་ཁོ་པར་གཞུང་དྲང་མིན་པའི་བྱིས་པ་ནི་བྱིས་པ་ཡ་རབས་མིན་
ཚུལ་དང་། དཀོན་མཆོག་གི་བཀའ་ཆད་འཁུར་དགོས་ཚུལ། ང་ཚོ་རྫུན་རྐྱལ་ཞིག་དང་
ཡུན་རིང་འགྲོགས་མི་སྲིད་ཅེས་བརྗོད་པ་ཙམ་ཡིན་ལ། གནས་ལུགས་དེ་ལས་ཟབ་པ་
རྣམས་བུ་ནར་སོན་རྗེས་ད་གཟོད་ཁོ་པར་བརྗོད་ཆོག་པ་ཡིན།
ཁའར་ལ་འབྲེལ་འདྲིས་ཟབ་པའི་གྲོགས་པོ་ཀུན་གྱིས་ཁའར་ནི་ཁ་ལ་རྫུན་གཏམ་
མེད་པའི་བྱིས་པ་ཡ་རབས་ཤིག་རེད་ཟེར། ཆུ་ཕོར་མགོ་རྟིང་བསློགས་སོང་བའི་དུས་དེ་
ནས་བཟུང་། ཁོ་པས་ནོར་འཕྱུག་ཅི་བཟོས་ཀྱང་སྤོབས་པ་ཆེན་པོས་ཁས་ལེན་བྱེད། དེར་
མ་ཟད་ད་ལྟ་ལ་ཐུག་གི་བར་དུ་ངེད་ཀྱིས་གཞན་གྱི་ངག་ལས་ཀྱང་ཁའར་གཞུང་དྲང་མ་
ཡིན་པའི་བཤད་རྒྱུ་གཏམ་རྒྱུ་ཅི་ཡང་ཐོས་མ་མྱོང་།
ཕན་ཚུན་བརྩི་འཇོག་ཡོད་པ།
ཉིན་ཞིག་ཁའར་ལ་ཁ་ཏོག་ཟ་འདོད་སྐྱེས། ཟ་འདོད་ཆེ་དྲགས་པས་སྐད་བརྒྱབ།
སྐད་བརྒྱབ་ཀྱང་ངེད་ཀྱིས་ཁོ་པའི་རེ་འདོད་མ་བསྐངས། རྒྱུ་མཚན་ནི་ང་ཚོས་ཟ་མ་ཟོས་
ཚར་མ་ཐག་ཡིན་ལ། ཟོས་དྲགས་ན་བྱིས་པའི་བདེ་ཐང་ལ་གནོད་པས་ཏེ། བུ་ཟ་ཚོད་
མེད་ན་མ་ལག་ཚོད་ཟེར་བ་ལྟར་ཡིན། ཁའར་ལོ༢ལས་མེད་ཀྱང་མ་མགུ་སྟེ་ས་ལ་འགྲེ་
ལྡོག་བརྒྱབ་ཅིང་། ཨུ་ཚུགས་མཐར་སྐྱེལ་དང་སྒལ་རལ་ཉག་རྐྱང་བྱས། ཆུང་མས་ཁའར་
གྱིས་ཐོ་ཅོ་བྱེད་པ་མཐོང་བ་དང་ཁའར་གྱིས་འདོད་པའི་ཁ་ཏོག་མངར་མོ་བསྟན་ཏེ།
ཁའར། རྙོག་དྲ་མ་སློང་། ཡར་ལོངས་ཤོག་ཟེར་ནས་ཁོ་པའི་རེ་བ་ཇི་བཞིན་བསྐངས།
བུས་ཡུས་བཤད་ངུ་བཤད་ཀྱི་ཐབས་ཀྱིས་ཁ་ཏོག་ཐོབ་ཅིང་མཇུག་མཐའི་རྒྱལ་ཁ་
ལོན་སོང་། སྐབས་དེར་ངས་ཅི་ཡང་མ་བཤད་མོད་ཡིད་ཀྱིས་ཤེས་པ་ནི། ཁའར་གྱི་ཡུས་
བཤད་ངུ་བཤད་དེས་ཕ་མའི་ཐོབ་ཐང་ལ་ཕོད་བཙུགས་པར་མ་ཟད། ཁོ་པ་ཕོད་བཙུགས་
པ་དེ་ལས་རྣམ་པར་རྒྱལ་སོང་བའི་ཚུལ་དེ་ཡིན།
ཕྱིས་སུ་ངེད་བཟའ་ཟླས་ཚུལ་དེ་ལབ་གླེང་བྱས་པ་ཡིན། ངས་བསམ་ན་ཕ་མས་
བྱིས་པའི་ཐོ་ཅོ་ལྟར་འདོད་རྒྱལ་དུ་གཏོང་མི་རུང་། འདོད་དགུ་སྦྱར་པའི་ངན་འབྲས་དེ་
བྱིས་པ་ཆུང་དུས་སུ་ནི་མངོན་པར་མཐོང་དུ་མེད་ཀྱང་། དོན་དམ་དུ་རྒྱུ་རྐྱེན་ངན་པའི་
ས་བོན་བཏབ་ཚར་ནས་ཡོད།བྱིས་པ་ལོ་བཅུ་བཞི་བཅོ་ལྔར་སོན་ནའང་། ཕ་མས་ད་དུང་
འདོད་དགུ་སྦྱར་པ་ཡིན་ན། ཁོ་པ་ཆེར་སྐྱེས་དུས་ཁྲིམས་མེད་ལུགས་མེད་ཤ་སྟག་ཆགས་
སྲིད་པ་རེད།
ངུ་བཤད་ཡུས་བཤད་བྱས་ཚེ་རང་གིས་འདོད་པའི་དངོས་རྫས་རེག་པ་ཁོ་པས་ཤེས་
ཚུན་དུ། ཁོ་པས་རྒྱུན་མཐུད་ནས་ཐབས་དེ་བཀོལ་སྤྱོད་བྱེད་སྲིད་དེ། ན་སོ་སྨིན་ཚེ་ཁོ་
པས་ངུ་བཤད་ཡུས་བཤད་ཙམ་དང་ཕ་མ་ཁོ་ན་ཙམ་མ་ཡིན་པར། ཐབས་གཞན་དང་
གཞན་གྱིས་མི་གཞན་དང་གཞན་ལའང་དགོས་འདོད་དེ་འདྲ་བསྟན་ནས་འདོད་དོན་
འགྲུབ་རེ་བྱེད་ཀྱི་རེད། བྱིས་དུས་ཀྱི་ཕ་མ་དང་བུ་ཕྲུག་བར་གྱི་འབྲེལ་བ་ཅི་འདྲ་ཡིན་
པ་དེ་བཞིན་དུ་གཞུག་ཕྱོགས་བྱིས་པ་དང་མི་བུ་གཞན་བར་གྱི་འབྲེལ་བའང་དེ་འདྲར་
གནས་པ་ཁོ་བོས་དཔེ་གསོན་པོ་མང་དུ་མཐོང་མྱོང་ཡོད།
དུས་ཕྱིས་ན། ངེད་ཀྱི་ཁྱིམ་དུ་དོན་དེ་འདྲ་གཞར་ཡང་བྱུང་མྱོང་མེད། བུས་ཇི་ལྟར་
སྤྲོ་རྒྱག་དང་ངུ་སྐད་བཏོན་ཡང་། ཚུལ་མིན་ལུགས་མིན་གྱི་བཟའ་བཏུང་རྩེད་ཆས་ཀྱིས་
མཚོན་པའི་དངོས་པོ་གང་ཡང་ཁོ་པར་འཐོབ་མི་སྲིད། གང་ཡིན་ཟེར་ན། ངུ་བཤད་ཡུས་
བཤད་ཀྱི་སྤྱོད་པ་གང་ཡིན་ཀྱང་ངལ་བ་འབྲས་མེད་ཡིན་པ་ངེད་ཀྱིས་ཁོ་པར་ཤེས་སུ་
འཇུག་ཕྱིར་ཡིན།
བུ་ལང་ཤོར་དུ་ཕྱིན་པའི་ཕ་ཞིག་གིས་ཁའར་གྱི་གཤིས་ཀ་ཤིན་ཏུ་ཡག་པོ་ཡོད་པ་
མཐོང་ནས་ང་ལ་བློ་དྲིས་པ། ངེད་བཟའ་ཟླས་བྱིས་པ་ཆུང་དུས་གང་དྲན་ཅི་འདོད་བྱེད་
དུ་བཅུག རྒན་བཀུར་ཆུང་བྱམས་ཀྱི་བསླབ་པ་མ་བརྒྱབ། རང་ཡན་རལ་རྒྱལ་འཆལ་
རྒྱལ་དུ་བསྐྱུར། གཞོན་དུས་བསམ་མེད་ཡིན་ཀྱང་དར་ལ་བབ་ཚེ་བསམ་ཤེས་ཆགས་ཀྱི་
རེད་སྙམ། འོན་ཀྱང་དོན་དངོས་སུ་དེ་ལས་ལྡོག་སྟེ། བལྟས་ཀྱིན་བལྟས་ཀྱིན་ཁོ་པ་སྤྲོ་ཐུང་
ལ་རྩུབ་སྤྱོད་ཆེ་ཞིང་སྒེར་སེམས་འདོད་རྔམ་ཅན་དུ་གྱུར། ཁོ་པ་ང་ཚོ་ལས་བཙན་དྲག་
ཆེ་བས་ང་ཚོས་སློབ་གཅུན་ཐུབ་ཀྱི་མེད། བུ་ད་ལྟ་ལོ༡༢ལས་མེད་ཀྱང་། རྒྱུན་པར་ཁྱིམ་
མི་ལ་སྤྲོ་རྒྱག་ཐུང་རྒྱག་བྱེད་ཟེར།
མི་བུ་སུ་ཡིན་ཀྱང་ཕན་ཚུན་ལ་བརྩི་འཇོག་ཡོད་དགོས་པར་ཁོ་བོས་འདོད། བྱིས་
པ་བརྩི་འཇོག་ཅན་ཞིག་སྐྱོང་འདོད་ན། ཐོག་མར་ཕ་མས་བྱིས་པར་བརྩི་འཇོག་གནང་
དགོས། དེ་ཡང་ཆུང་བྱིས་དུས་ནས་གཞན་ལ་བརྩི་འཇོག་བྱེད་པའི་གོམས་སྲོལ་སློབ་པ་
གལ་ཆེ། ཅི་འདོད་སྒྲུབ་པ་དེ་བྱིས་པར་བརྩི་འཇོག་བྱེད་ལུགས་མིན། བཟང་པོ་སྤྱོད་པའི་
བྱིས་པ་བསྐྱེད་འདོད་ཀྱི་ཕ་མ་རྣམས་ནི་ཐོག་མར་རང་ལ་རང་དཔེ་གཞན་སྟོན་གྱི་བཟང་
སྤྱོད་ལྡན་དགོས། བྱིས་པར་སློབ་གསོ་མ་བཏང་སྔོན་ལ། བདེན་རྫུན་དང་ལེགས་ཉེས་ཀྱི་
དབྱེ་བ་ཐོག་མར་རང་གིས་འབྱེད་ཤེས་དགོས་ཏེ། དེ་ནས་བྱིས་པའི་སྐྱོན་ཆ་ཡོ་བསྲང་ལ་འབད།
ངེད་ཀྱི་བུས་སྣོད་ཅ་ལག་བསམ་བཞིན་མ་ཡིན་པར་བརྡབ་སྐྱོན་ཆག་གྲུམ་བཟོས་
པའམ། ཡང་ན་ཕ་མའི་དངོས་པོ་རྐང་བཙུགས་ཏེ་བརླག་པ་མིན་ཚེ། དེ་ནི་ཁོ་པས་ངེས་
པར་ཐེག་དགོས་པའི་འགན་བབ་ལྟར་འཁུར་དུ་འཇུག་པ་མིན། རྒྱུ་མཚན་ནི་ཁོ་པས་
ཡིད་འཇོག་མ་བྱས་པ་ཙམ་ལས། ངན་སེམས་ཀྱིས་དོན་མེད་རྙོག་དྲ་བཟོ་བ་མིན་ལ། ཕ་
མར་བསྙད་འཚོལ་བའང་མིན་ཕྱིར། ང་ཚོས་ཁོ་པར་ཉེས་མེད་ཉེས་འགེལ་བྱེད་མི་སྲིད།
རྗེས་ཕྱོགས་དེ་འདྲའི་ཧོལ་རྒྱུག་མི་བྱེད་པའི་གསལ་འདེབས་པ་ཙམ་ཡིན།
ཁའར་གྱིས་ཕ་མས་ཁོ་པར་དོ་སྣང་བྱེད་ཐབས་སམ་ཁོ་པའི་མགུ་མ་ཁེངས་པ་ཙམ་
རྒྱུ་མཚན་དུ་བྱས་ནས་གླགས་ཡུས་བཤད་པ་ཡིན་ན། ངེད་ཀྱིས་གང་ལ་གང་འཚམས་ཀྱི་
ཐབས་ཀྱིས་བཀག་པ་ཡིན། འོན་ཀྱང་གནས་ཚུལ་དེ་འདྲ་འབྱུང་བ་ཤིན་ཏུ་དཀོན། གང་
ཡིན་ཟེར་ན། ཁོ་པ་ཆུང་དུས་ནས་བཟུང་། ངེད་ཀྱིས་ཁོ་པར་བརྩི་འཇོག་བྱས་ཤིང་དྲག་
པོ་སྤྱོད་པས་ཚ་འདུལ་མ་བྱས་སྟབས། ཁོ་པས་ཀྱང་ང་ལ་རང་བཞིན་གྱིས་བརྩི་འཇོག་
བྱེད་ཀྱི་ཡོད།
རང་དོན་རང་གིས་ཐག་གཅོད་པར་བྱས་པ།
འཇིག་རྟེན་འདིར་སྐྱེས་པའི་ཕྲུ་གུ་རྣམས་ཉམ་ཆུང་ཕྱིར་ཅི་བྱ་གཏོལ་བྲལ་དུ་
ཡོད་མོད། འོན་ཀྱང་ཐབས་རྩལ་སྣ་ཚོགས་སྦྱངས་ཏེ་ཉམས་ཚོད་འཛིན་ནུས་ནི་ཁོ་ཚོ་
ཐམས་ཅད་ལ་ལྷན་སྐྱེས་སུ་ཡོད་ཅིང་རང་ཉིད་སྤྱི་ཚོགས་སུ་འདྲེས་པར་བྱེད་ནུས་པ་
ཡིན། ཁའར་ད་ལྟ་ཇི་ལྟར་ཉམ་ཆུང་ནའང་། ནམ་ཞིག་རང་གིས་རང་བདག་ཐུབ་པ་ཁོ་
བོར་ཡིད་ཆེས་ཡོད། ངེད་ཀྱིས་བརྩེ་བ་ཚད་མེད་དང་ནུས་ཤུགས་ཡོད་རྒུས་ཁོ་པར་ཡོན་
ཏན་དང་འཚོ་གནས་ཀྱི་ནུས་པ་བསླབས། ཁོ་པ་ད་དུང་ཉམ་ཆུང་ནུས་པ་ཞན་ནའང་། ཁོ་པའི་
ནུས་པར་ཁོ་བོ་ནམ་ཡང་ཐེ་ཚོམ་ཟོས་པ་མེད། ཕ་མ་ཕལ་ཆེ་བས་བྱིས་པ་ལོ་ཆུང་ཡིན་
པར་བསྙད་བཏགས་ཏེ་སྣང་ཆུང་བྱེད་ཀྱང་། ཁོ་བོས་ནམ་ཡང་དེ་ལྟར་མི་བྱེད། ངེད་ཀྱིས་
ཁའར་གྱི་གཉོམ་ཆུང་གི་སེམས་པར་ཆུང་དུས་ནས་རང་རྟོན་འདུ་ཤེས་བསྐྱེད་གཤིས།
ཁོ་པས་ལོ3གྱི་དུས་ནས་ཨ་མར་ལས་རོགས་ཙག་ཙིག་བྱེད་ཐུབ་ཀྱི་ཡོད། ཁའར་གྱིས་
དཀར་སྡེར་གང་རུང་ཁྱེར་ཏེ་འཁྱར་འཁྱོར་དུ་འགྲོ་བ་ངེད་ཀྱི་ཕེབས་མགྲོན་ཚོས་མཐོང་
ཐེངས་རེར། ཁའར། སེམས་ཆུང་བྱོས། སྡེར་མ་གཅོག་ན་ཐང་ཞེས་གསལ་འདེབས་པར་
བྱེད་མོད། གནས་སྐབས་དེ་འདྲར་ངེད་ཀྱིས་བསམ་དཀར་གྱི་གྲོགས་པོ་ཚོར་སྨྲས་པ།
སྐྱོན་མེད། སྐྱོན་མེད། ཁའར་ལས་ཀ་ཅན་ཞིག་ཡིན། ཁོ་པས་ཁ་བསྐོར་ཐུབ་ནི་རེད་ཅེས་
བཤད་ས་གྲོགས་པོ་དང་ཉན་ས་ཁའར་བྱས་ནས་བཤད། ཁའར་གྱིས་དཀར་སྡེར་ལ་རེག་
པ་མཐའ་གཅིག་ཏུ་བཀག་པ་ཡིན་ན། དཀར་སྡེར་དེ་དག་ནམ་ཡང་ཆག་གྲུམ་མི་ཤོར་
བ་སྲིད་མོད། འོན་ཀྱང་མི་ཆོག་དང་མི་རུང་ཞེས་པའི་ཚིག་གིས་བྱིས་པའི་སེམས་ཁོང་
དུ་གྲིབ་སོ་བཀབ་སྟེ། བྱིས་པའི་གབ་རྩལ་གང་རུང་འབུར་འཇོམས་མི་བྱེད་པའི་ངེས་པ་མེད།
བུས་ལྭ་བ་གྱོན་སྐབས་རྟག་ཏུ་ཕྱིན་ཅི་ལོག་ཏུ་གྱོན་པར་བྱེད། དེ་ལྟ་ནའང་ང་དང་
ཆུང་མས་འཕྱ་སྨོད་དང་སྡིགས་མོ་ནམ་ཡང་བྱས་པ་མེད། དེ་ནི་རང་གིས་མི་ནུས་སྙམ་
པའི་འདུ་ཤེས་འགོག་ཕྱིར་དུ་ཡིན། ང་ཚོས་སྐབས་དང་སྐབས་སུ་བྱིས་པར་རང་གི་ཁང་
པ་ཉ་ར་བྱེད་དུ་བཅུག ཁོ་པའི་རྐང་ལག་བདེ་ལྕག་འཁྱུག་པོ་མེད་ཀྱང་ངེད་ཀྱིས་བསྟོད་
པ་དང་ཡར་སྐུལ་བབ་བསྟུན་བྱེད་ངེས། གང་ཡིན་ཟེར་ན། ཁང་པ་དག་གཙང་ཐོན་མིན་
གལ་མི་ཆེ་སྟེ། བྱིས་པ་ཞིག་ལ་མཚོན་ན། ལས་བྱེད་འདོད་ཡོད་པ་དང་ལས་བྱེད་ནུས་
ལྡན་རྒྱུ་ནི་གལ་ཆེན་ལས་ཀྱི་དོན་ཆེན་རེད།
བྱིས་པ་ནི་རང་གི་བྱེད་རྩོལ་ལ་བརྟེན་ནས་སྦྱོང་བརྡར་ཐོབ་རྒྱུ་ཤིན་ཏུ་གལ་ཆེན་
པོ་རེད། བྱིས་པས་སྐྱོན་ཆ་ཕྲན་བུ་བཟོས་པའམ་མ་གྲུབ་པའི་ལས་བྱས་པ་དེ་ལྟ་ནའང་། ཕ་
མས་ལུས་ངག་གི་སྦྱོར་བས་བྱིས་པའི་འཇོན་ཐང་ལ་ལས་བདའ་བྱེད་རྒྱུ་མེད། བྱིས་པས་
ལས་མ་འཕེར་བ་གང་ཡང་ཁོ་ཚོར་ཉམས་མྱོང་དང་ཐབས་རྩལ་དབུལ་བ་མ་གཏོགས་
ནུས་པས་སྟོངས་པ་མ་ཡིན་པ་ཤེས་དགོས། དེར་ཕ་མས་སུན་མེད་ངང་རིང་གིས་མཛུབ་
སྟོན་བྱེད་འོས་པ་ཡིན།
ནོར་འཕྱུག་འབྱུང་བར་མི་སྐྲག་པ་དང་བྱུང་ཡང་དུས་ཐོག་ཡོ་བསྲང་བྱ་ནུས་པ་
གཉིས་སྤྱོད་པ་རྩ་ཆེན་ཡིན་པ་གཅིག་ཏུ་མཚུངས། ཕ་མས་བྱིས་པར་ནོར་འཕྱུག་བཟོ་
ཕོད་པ་དང་ཕམ་ཁ་མྱོང་ཕོད་པའི་བསམ་སྦྱོར་སློབ་དགོས། རྒྱུ་མཚན་ནི་བྱིས་པ་ལའང་
དར་མ་ནང་བཞིན་གྱི་ནོར་འཕྱུག་བཟོ་བ་དང་ཡོ་བསྲང་བྱེད་པའི་ནུས་པ་ལྡན་པ་ཡིན།
དེ་ལྟ་བུའི་གཟེངས་བསྟོད་ཡར་སྐུལ་ལས་ད་གཟོད་བྱིས་པའི་རང་རྟོན་འདུ་ཤེས་དང་
རང་ཚུགས་ནུས་པ་སྐྱེད་སྲིང་བྱེད་ཐུབ་པ་ཡིན། དེའི་སྟབས་ཀྱིས་ཁོ་བོས་ཁའར་ལ་སློབ་
གསོ་གཏོང་སྐབས། གང་ཐུབ་ཅི་ཐུབ་ཀྱིས་ཁོ་པར་རང་ནུས་ཅི་ལྕོགས་བགྱི་བའི་སྐུལ་
འདེབས་བྱས་ཤིང་། དཀའ་ངལ་གང་རུང་ལ་འཕྲད་པ་ཡིན་ན། ཅི་ནུས་གང་ནུས་ཀྱིས་
རང་ཐག་རང་གཅོད་བྱེད་པར་བསྐུལ་བ་ཡིན།
ཁའར་ཁྱེའུ་དུས་ནས་བཟུང་། ངེད་ཀྱིས་ཁོ་པར་འཚོ་སྟངས་ངེས་པ་ཅན་ཞིག་
གོམས་པར་བྱས་ཡོད། སློབ་སྦྱོང་གི་ལས་འགན་དང་དུས་ཚོད་དག་འཆར་ཅན་ཞིབ་
གསལ་བཟོ་ཤེས་བྱས་ཏེ། ཅི་ནུས་ཀྱིས་ཁོ་པ་རང་གི་དགའ་ཕྱོགས་རྩལ་དུ་ཐོན་ཐབས་
བྱས། ངེད་ཀྱིས་དེ་ལྟར་བྱེད་དོན་ནི་བུ་ལ་འཆིང་རྒྱ་འདེབས་པ་མ་ཡིན་ཏེ། ཁོ་པའི་གབ་
རྩལ་སྒོ་ཀུན་ནས་སྔོག་འདོན་གྱིས་མི་བུ་འཇོན་ཐང་ཅན་ཞིག་བསྐྱེད་འདོད་པས་ཡིན།

ལེའུ་བདུན་པ།
བྱིས་པའི་ལུས་སེམས་བརྙས་གཙེར་བྱས་པ་མིན།

བྱིས་པ་ཆུང་ཡང་ལོ་ན་ལོན་པའི་མི་ལྟར་བརྩི་འཇོག་བྱེད་འོས་ལ། ལོ་ན་ལོན་
པའི་མི་ནང་བཞིན་ལྟ་དགོས། བྱིས་པར་སློབ་གསོ་དོ་ནན་བྱེད་དགོས་མོད། དོ་ནན་
གྱི་ཚད་ནི་བྱིས་པའི་རང་རྩིས་ལ་མི་གནོད་མི་གཙེ་བ་དེ་ཡིན་དགོས། བྱིས་པའི་རང་
རྩིས་ལ་གཙེ་བར་བྱས་ཚེ་བྱས་འབྲས་འཇིགས་སུ་རུང་བ་མཐོང་དུ་ཡོད། གྲུབ་འབྲས་
ཆེན་པོ་ལོན་ངེས་པའི་སྙིང་རུས་ཅན་གྱི་བྱིས་པ་ཞིག་གི་རང་རྩིས་ལ་གཙེས་སོང་བ་
དེས་དེ་ཉིད་འཕྲལ་མ་ཉིད་དུ་མདོ་མེད་ཁྲམ་པ་ཞིག་ཏུ་བསྒྱུར་ཀྱང་སྲིད།
བྱིས་པར་ཡིད་ཆེས་བྱས་ཚེ་ཁོ་ཚོས་རང་རྩིས་ཀྱི་བློ་འདོར་དུ་མེད། མི་དར་མ་
དང་བྱིས་པ་གང་ཡིན་ཀྱང་། གཞན་གྱིས་ཡིད་ཆེས་ཚེ་རང་ཉིད་རང་གཅེས་སུ་གནས་
པ་ཡིན། ཡིད་ཆེས་བྱེད་པ་ནི་བྱིས་པར་འཆུན་འདོམས་དང་ཁ་ཏ་སློབ་གསོ་བྱེད་པ་
ལས་ཀྱང་ཕན་ཡོན་ཆེ།
དོ་ནན་བྱེད་པ་ལས་སྒེར་གཅོད་མི་རུང་བ།
ངེད་ཀྱི་སློབ་གསོ་དོ་ནན་ཆེ་ནའང་སྒེར་གཅོད་དམ་བཙན་པོ་དབང་ཡོད་བྱེད་ཀྱི་
མེད། སྒེར་གཅོད་ཀྱི་སློབ་གསོ་ཞེས་པ་ནི་ཕ་མ་དག་གིས་སྡིག་པ་མིག་བཙུམ་གྱིས་བྱིས་
པར་བཙན་དྲག་སྤྱོད་པ་ལ་ཟེར། ངེད་ཀྱིས་ཁའར་ལ་དེ་ལྟ་ནམ་ཡང་མི་བྱེད་དེ། དོ་ནན་
བྱེད་པའང་གང་ལ་གང་འཚམས་དང་བབ་བསྟུན་ལུགས་མཐུན་དུ་ཡིན། ཤེས་བྱ་སློབ་
པ་ཡིན་ནའང་འདྲ། རྣམ་པ་གཞན་ཡིན་ཀྱང་རུང་། སྒེར་གཅོད་ཀྱིས་སློབ་གསོ་བྱེད་པ་
དེར་ངེད་ཀྱིས་མཐའ་གཅིག་ཏུ་དགག་པ་རྒྱག་གི་ཡིན། མི་སེམས་གནས་ལུགས་ཀྱིས་
འགུགས་པ་ནི་བཙན་དྲག་གི་བྱེད་ཐབས་ཀུན་ལས་ཀྱང་ཤུགས་ཆེ་སྟེ། ངེད་ཀྱིས་བུ་ལ་
སློབ་གསོ་དོ་ནན་སྤྲད་ཀྱང་ཁོ་པར་བརྙས་གཙེར་མ་ཐེབས་པ་ནི་རྒྱུ་མཚན་དེ་ལ་ཐུག་
ཡོད།
ཁོ་བོས་བུ་ལ་ནམ་ཡང་བརྩི་འཇོག་བྱས་ཏེ། ཁའར་ལ་སློབ་གསོ་གཏོང་སྐབས།
སྔོན་འགྲོ་ཁོ་པའི་རང་རྩིས་ཀྱི་འདུ་ཤེས་ལ་མི་བརྙས་པ་གཞིར་བཞག་ཐོག ངེས་སླ་བའི་
གནས་ལུགས་བརྗོད་དེ་གོ་བསྐོན་བློ་འགུགས་བྱས། གཞན་གྱི་མདུན་དུ་རང་གི་བྱིས་
པར་དམའ་འབེབས་པའི་སྤྱོད་སྟངས་དེར་ཁོ་བོ་འཐད་པ་ཁྱོན་ནས་མེད། ཁའར་ལ་ཉེས་
སྐྱོན་ཕྱིས་འདོམས་བྱེད་ཐེངས་རེར། མང་མང་གི་སྔུན་དུ་མཐོང་ཆུང་མི་བྱེད་ཅིང་། ཅི་
ནུས་ཀྱིས་ལྷད་མེད་རྣམ་དག་གི་ངང་ཚུལ་བསྟན་པ་ཡིན།
ཁའར་ལ་ལས་བཅོལ་གང་དང་ཅི་བྱས་ཀྱང་། ངེད་ཀྱིས་ལས་བཅོལ་གྱི་དགོས་པ་
བརྗོད་པ་ཡིན་ལ། ལས་དེ་ཁོ་པས་བསྒྲུབ་འོས་པ་ལས་ངེད་ཀྱིས་བཙན་སྐུལ་བྱས་པ་མ་
ཡིན་པའི་ཚུལ་ཤེས་པར་བྱས། བུས་དགའ་རྩེད་བྱས་ཐལ་དྲགས་ནས་གཞན་གྱི་སྒོ་སྒེའུ་
ཁུང་དང་སྐྱེད་ཚལ་སོགས་ལ་གཏོར་བརླག་བཟོས་པ་ཡིན་ན། གཞན་གྱིས་ཤེས་མིན་ཅི་
ལྟར་ཀྱང་། ངེད་ཀྱིས་བུ་ལ་གང་དེའི་སྤྱན་སྔར་དགོངས་དག་བཟོད་གསོལ་ཞུ་རུ་བཅུག
ཉིན་ཞིག་ལ། ཁའར་གྱིས་ཕྱི་ལོགས་སུ་དབྱུག་པ་རིང་པོ་ཞིག་ལ་རལ་གྲིའི་འདུ་
ཤེས་བཟུང་ནས་དགའ་སྤྲོ་དཔག་མེད་སྐྱེ་བཞིན་གནའ་བོའི་དཔའ་བོ་དག་གི་ལད་མོ་
ཟློས་ཏེ། ཇག་ཚོགས་དང་འཐབ་པའི་ཟོལ་གྱིས་གཡས་ལ་སྣུན་ཞིང་གཡོན་ལ་གཏུབ། ངོ་
མཚར་ཆེ་བའི་གྲི་རྩལ་ལྟད་མོ་བསྟན་པ་ལས། ཁོ་པས་ཁོ་པ་དཔའ་བོ་ངོ་མ་ཞིག་ཏུ་སྙམ་
གྱི་ཡོད་ལ། ངས་ཀྱང་ཚུལ་དེ་མཐོང་བས་དགའ་བ་ཤིན་ཏུ་རྒྱས། རྒྱུ་མཚན་ནི་རོལ་རྩེད་
དེས་བྱིས་པའི་བློ་རིག་གི་འཆར་སྒོ་ཡངས་པར་བྱེད་ཅིང་ལུས་ཕུང་བདེ་ཐང་ལའང་ཕན།
ང་ནི་འཁྲུག་ཆ་དོད་པོ་མེད་པའི་འཚོ་བར་གཏན་ནས་མི་དགའ་སྟེ། བུ་མ་འོངས་པ་ན་
བབ་བསྟུན་འགྱུར་ལྡོག་མི་ཤེས་པའི་ཨུ་ཚུགས་མགོ་མཁྲེགས་ཤིག་བསྐྱེད་མི་འདོད། དེ་
བས་ཁའར་གྱིས་དེ་འདྲའི་གྲུང་ཤ་དོད་པོའི་དགའ་རྩེད་བྱེད་པར་ངེད་ཀྱིས་དགག་པ་
རྒྱག་གི་མིན་ལ་མི་དགའ་བའི་རྣམ་འགྱུར་ཡང་བསྟན་པ་མེད།
ཨག་སྐད་གློ་བུར་བ་ཞིག་གི་རྗེས་ལ་ཁའར་ཧད་དེ་ལུས་འདུག ཡིན་རྒྱུ་ནི་འཐབ་
འཛིང་ཛ་དྲག་ཆེ་རྐྱེན་ཁའར་གྱིས་རལ་གྲིའི་ཚོད་མ་ཟིན་ཏེ། ཁྱིམ་མཚེས་ཀྱི་སྐྱེད་ཚལ་
ལས་ཀྱི་མེ་ཏོག་ཆུན་པོ་ཞིག་གི་མགོ་སྐེ་བྲེགས་ནས་ས་ལ་གཏོར། ངས་ཚུལ་དེ་མཐོང་
ཡང་གྲག་མེད་འགུལ་མེད་ཀྱིས་ཁོ་པས་འཛོལ་བ་གང་དེ་ཚུལ་ཇི་ལྟར་ཐག་གཅོད་པའི་
རྣམ་འགྱུར་ལ་བལྟས་ནས་བསྡད། ཁའར་གྱིས་ངས་ཁོ་པར་ལྟ་རྟོག་བྱེད་བཞིན་པ་ཤེས་
ཀྱི་མེད་ལ། ཁྱིམ་མཚེས་ཀྱི་མི་སུ་ཞིག་སྒོར་ཐོན་གྱི་མེད་པའང་མཐོང་བས། ཝ་བྲོས་རྒྱག་
པར་རྩོམ་པ་ན་ངེད་ཀྱིས་སྐད་ཤུགས་མཐོན་པོས་ཁོ་པའི་མིང་གིས་བོས་ཏེ་འབྲོར་མ་
བཅུག
དོན་དེ་ངས་མཐོང་བས་ཁོ་བྲོས་ཐར་མི་འབྱུང་བ་ཤེས་ནས། མགོ་བོ་སྒུར་ཏེ་དལ་བ་
དལ་བུས་ངའི་ས་ལ་འོངས།
“ཁའར། ཁྱོད་ཀྱིས་རང་གིས་ནོར་འཁྲུལ་ཅི་བཟོས་པ་ཤེས་ཡོད་དམ།”ངས་དེ་ལྟར་
དྲིས་པ་ལ།
བུས་སྐད་དམའ་མོས།”ངས་ཤེས་ཡོད"ཟེར།
ངས་ཁོ་པར་གཟབ་ནན་གྱིས།"དོན་འདི་ཇི་ལྟར་ཐག་གཅོད་རྒྱུ་ཁྱོད་ཀྱིས་ཤེས་ཨེ་
ཡོད”ཅེས་པར།
”ངས་མི་ཤེས། ཨ་ཕ"ཟེར།
”ཁའར། ཁྱོད་བྱིས་པ་གཞུང་དྲང་ཞིག་བྱེད་དགོས། ལམ་སང་སོང་ནས་ཁྱིམ་
མཚེས་ཚང་ལ་དགོངས་དག་ཞུ་འོས"ཞེས་བཤད།
ཁོ་པས་དགོངས་དག་ཞུ་ཚུལ་དེ་ཙམ་ཤེས་ཀྱི་མེད་དེ། མགོ་བོ་རྨོངས་ཚོད་ཀྱིས
"འདི འདི་ངས་བསམ་བཞིན་བྱས་པ་མིན”ཟེར།
དེར་ངེད་ཀྱིས་བཟོད་པ་ངང་རིང་གིས་ཁོ་པར་གནས་ལུགས་རྒྱུ་མཚན་བརྗོད་པ།
"བུ་ཁའར། ཁྱོད་ཀྱིས་ངེས་པར་ཡིད་ལ་འཛིན་དགོས་རྒྱུ་ནི། བྱིས་པ་ཚོས་ནོར་འཁྲུལ་
བཟོས་པ་མང་ཆེ་ཤོས་བསམ་བཞིན་བྱས་པ་མ་རེད། རེད་མོད་ཀྱང་ཁྱོད་ཀྱིས་ནོར་འཁྲུལ་
བཟོས་ཚར་བ་ཡིན་ན། ངེས་པར་དུ་རང་གི་བྱ་སྤྱོད་ལ་འགན་འཁུར་དགོས། ཁྱིམ་
མཚེས་ཚང་གིས་ཁྱོད་ཀྱིས་བྱ་ངན་བྱས་པ་མིག་གིས་མ་མཐོང་ཡང་། ཁྱོད་ཀྱི་བྱ་སྤྱོད་
དེས་ཁོ་ཚོར་གནོད་འཚེ་ཐེབས་ཡོད་པ་ཁོ་ཐག་རེད། དེའི་སྟབས་ཀྱིས་ཁྱོད་ཀྱིས་ཁྱིམ་
མཚེས་ཚང་ལ་དགོངས་དག་ཞུ་དགོས་ཀྱང་དགོས་ལ་འོས་ཀྱང་འོས། གཞན་ལ་གནོད་
པ་བཟོས་རྗེས་རང་འགན་མི་འཁུར་བར་བྲོས་བྱོལ་གཏན་ནས་བྱེད་མི་ཉན། ཁྱོད་ནི་རང་
གིས་འཁྲབ་ཀྱིན་པའི་གནའ་མི་དཔའ་བོ་དེ་ཚོ་ལྟར་དཔའ་བོ་གཞུང་དྲང་ཞིག་ཡིན་ན་
འགྲིག་གི་རེད།"
"ཨ་ཕ། ངས་ཤེས་སོང་།”བུས་ངས་གནས་ལུགས་བརྗོད་པ་ཇི་བཞིན་གོ་ནས་འཕྲལ་
མ་ཉིད་དུ་ཁྱིམ་མཚེས་ཚང་གི་སྒོ་རྡུང་དུ་ཕྱིན།
ཕྱི་ཉིན་ཞོགས་པར་ང་ཁྱིམ་མཚེས་ཀྱི་སྐྱེས་པར་འཕྲད་དུས། མེ་ཏོག་གཏོར་སོང་བ་
གླེང་སློང་ཙམ་ཡང་མེད་ཁར་ང་ལ་ཚིག་གཅིག་བཤད་པ་ནི། “ཁྱོད་ཀྱི་བུ་ནི་ངོ་མ་བྱིས་
པ་གཞུང་དྲང་ཞིག་རེད"ཟེར།
ངེད་ཀྱིས་ཁའར་ལ་བསྟན་པ་ནི། ཡུལ་དུས་ཀུན་ཏུ་ནོར་འཁྲུལ་ཅི་བཟོས་ཀྱང་
རང་འགན་རང་གིས་འཁུར་དགོས་རྒྱུ་དང་། ནོར་ཚེ་གཞན་ལ་དགོངས་དག་ཞུ་རྒྱུ་ནི་
དེ་འདྲའི་དཀའ་ལས་ཁག་པོ་མེད་པའི་ཚུལ་སོགས་ཡིན། ངེད་ཀྱིས་ཁོ་པའི་བྱེད་སྟངས་
ལ་ངར་སྐད་ཀྱིས་གཤེ་གཤེ་མ་བཏང་། རྒྱུ་མཚན་ནི་དེ་ལྟར་བྱས་ཚེ་ཁྱིམ་མཚེས་ཚང་ཧ་
ལས་ཧང་སང་བཟོ་བར་མ་ཟད། དུས་མཚུངས་སུ་ཁའར་གྱི་རང་རྩིས་ལའང་གནོད་འགྲོ་
སྲིད་པས་ཡིན།
ཕ་མ་ཕལ་ཆེ་བས་དོ་ནན་སློབ་གསོ་ནི་སྒེར་གཅོད་སློབ་གསོར་འཁྲུལ་ཏེ། རང་
ཉིད་རང་བཞིན་དུ་ཡ་མེད་བཙན་ཤེད་ཆེ་བའི་རྗེ་ངན་གཏུམ་པོའི་སྐུ་རུ་བཞེངས་ལ།
བྱིས་པ་རང་བཞིན་དུ་ཅི་གསུང་བཀའ་བཞིན་སྒྲུབ་པའི་གཡོག་པོའི་ཚུལ་དུ་སློབ་གསོ་
གཏོང་། ཁོ་ཚོས་ཁ་ལེན་ཚིག་བརྩི་མི་བྱེད་པའི་བྱིས་པ་རྟག་ཏུ་བཙན་དྲག་སྤྱད་དེ་
འདུལ་སྦྱོང་བྱེད། དེ་ལྟ་བུའི་སློབ་གསོ་བྱེད་ཐབས་ནི་རྦད་དེ་ཡང་མ་དག་སྟེ། དེའི་བྱས་
འབྲས་སུ་བྱིས་པས་རང་ངོས་རྣམ་དག་མི་ཟིན་པའི་ཁར། ཕ་མ་དང་ཉེ་མི། ཐ་ན་འགྲོ་
བ་མིའི་རིགས་ལ་སྡང་སེམས་བསྐྱེད་པའི་སྲིད་པ་ཆེ་བ་དཔེར་ན་གཤམ་གྱི་གཏམ་རྒྱུད་
འདི་ལ་གཟིགས་དང་།
བྱིས་པ་ཆེ་གེ་མོ་རང་ཁྱིམ་དུ་གསོས་པའི་རེའུ་དཀར་ཞིག་ཡོད་པ་དེར་ཤིན་ཏུ་
དགའ། ཁོ་པས་ཉི་མ་དུ་ཤར་ལ་རེའུ་རོལ་ཏུ་ཁྲིད་དེ་རི་ལ་དགའ་རྩེད་བྱེད། གྲོགས་ཀྱི་
འདུ་ཤེས་བཟུང་བའི་རེའུ་དཀར་པོས་སོས་དལ་བག་ཕེབས་ཀྱིས་རྩྭ་ཟ་བ་མཐོང་ཐེངས་
རེར། ཁོ་པའི་ཡིད་ལ་སྤྲོ་བ་ཚད་མེད་རྒྱས་ཤིང་། འཆར་སྒོ་ལས་བྱུང་བ་དང་ཐོས་པ་ལས་
བྱུང་བའི་གཏམ་རྒྱུད་གང་ཡང་རེའུའི་རྣ་ལ་སྒྲོག ཁོ་པས་ནམ་རྒྱུན་རེའུ་དཀར་པོ་དང་
ལྷན་དུ་འཚོ་བ་ནི་སྤྲོ་སྐྱིད་ཡ་མཚན་ཞིག་ཡིན་པར་སྙམ་གྱི་ཡོད།
ཐེངས་ཤིག་ལ། བྱིས་པ་དེ་ནམ་རྒྱུན་ལྟར་རེའུ་ཁྲིད་དེ་རི་ལ་སོང་། ཉིན་དེར་ཉི་འོད་
དྲོ་ལ་འཇམ་པས་ཁོ་པ་རི་ངོགས་སུ་གཉིད་དུ་ཤོར། རྨི་ལམ་དུ་ད་དུང་རེའུ་དང་མཉམ་དུ་
དགའ་རྩེད་བྱེད་པ་རྨིས། འོན་ཀྱང་གཉིད་ལས་སད་པ་ན་རེའུ་མཐོང་རྒྱུ་མ་བྱུང་། དེར་ཁོ་
སེམས་པ་འཚབ་ཐག་ཆོད་དེ་རི་ལ་བསྐོར་བ་བརྒྱབ་ནས་བཙལ་ཀྱང་རྗེས་སྣེ་མ་རྙེད། ཁོ་
པ་སྙིང་གི་གྲོགས་པོ་བོར་བའི་འགྱོད་གདུང་གིས་ནོན་ཏེ་ངུ་སྐད་ལྷང་ལྷང་ཤོར།
ས་མ་རུབ་ཙམ་ལ། བྱིས་པ་རྟབ་རྟབ་པོར་ཁྱིམ་ལ་འབྱོར་ཞིང་རེའུ་དཀར་པོ་བོར་
སྟོར་བྱུང་ཚུལ་རང་གི་ཨ་ཕར་སྙན་གསན་ཞུས་ནས་བཙལ་རོགས་བྱེད་པའི་རེ་བ་བརྒྱབ།
འོན་ཀྱང་ཁོའི་བསམ་ཡུལ་ལས་འདས་པ་ཞིག་ལ། ཨ་ཕའི་གཤེ་གཤེ་དྲག་པོ་དང་རྡུང་
རྡེག་ཚ་བོ་ལས་ཁོ་པར་ཅི་ཡང་མ་ཐོབ། ཨ་ཕས་ཐལ་ལྕག་གཡས་གཞུས་གཡོན་གཞུས་
ཀྱིས་བྱིས་པ་ཁ་སྐྲངས་ངོ་སྐྲངས་བཟོས་པར་མ་ཟད། བེར་གས་བརྡེགས་ནས་དཔྲལ་
བའང་རལ་བར་བྱས། ད་དུང་ཞེ་སྡང་དྲག་པོས་ན་རེ། ཁྱོད་ཀྱིས་ཉན་ཡག་བྱོས། ཁྱོད་
ཀྱིས་ངའི་རེའུ་གཅིག་པོ་དེ་རྙེད་ནས་མ་ཐོན་ན། ཁྱོད་རང་ཉིད་ཀྱང་གཏན་ནས་ཡོང་ས་
མེད་ཟེར་བཞིན་བྱིས་པ་སྒོ་ཕྱིར་དེད་དེ་ནང་ལྕགས་བརྒྱབ་སོང་། བྱིས་པ་ཡིད་སེམས་སྐྱོ་
ཐག་ཆོད་དེ་མུན་ནག་སྟུག་པོ་ལས་གཅིག་པུ་རི་ལ་བརྒྱུགས། ཨ་ཕས་དེ་ལྟར་ཞེ་གནག་
གིས་རྡུང་རྡེག་གཏོང་བ་ཁོ་པས་བློ་ཡུལ་དུའང་མ་ཤར། ཅིས་ཀྱང་ཧ་མ་གོཁོས་ཁེར་ལབ་
བརྒྱབ་པ། རེའུ་ངས་བསམ་བཞིན་བོར་བ་མིན་ཡ། རེའུ་དཀར་ངའི་གྲོགས་མཆོག་ཡིན་
ཡ། ཁོ་བོར་སོང་ན་ངའི་སེམས་ཀྱང་སྡུག་གི སྡུག་ནས་ཤི་ཐལ། རེའུ་བོར་ཚར་སོང་། ཨ་
ཕས་ང་སྒོ་ལ་ཕུད། འོ་ན་ང་ནི་རེའུ་ཞིག་ལའང་མི་དོའམ་ཟེར་བཞིན་སོང་།
དུས་དེ་ཙ་ན། བྱིས་པས་མགོ་བོ་བཏེགས་ཚེ་མི་རིང་བའི་སར་དངོས་པོ་དཀར་རིལ་
ཞིག་མག་མོག་ཏུ་མཐོང་། ཁོ་པ་དངངས་སྐྲག་དང་བཅས་དལ་བ་དལ་བུས་ཉེ་སར་བཏུད་
དེ་བལྟས་པ་ན། དེ་ཉིད་གཞན་མ་ཡིན་ཏེ་རང་གི་རེའུ་དཀར་གྱིས་རྩྭ་ཟ་བཞིན་སྡོད་པ་
མཐོང་། དེ་ལྟ་ནའང་ཨ་ཕས་རྡུང་རྡེག་ཚ་ནན་བཏང་བ་དྲན་བཞིན་དྲན་བཞིན་ཁོ་པ་
ཞེ་འཁོན་གཏིང་ནས་ལངས་ཏེ། མདུན་གྱི་ག་ཤེད་ཅིག་ནས་རྡོ་ལོག་ཆེན་པོ་ཞིག་ཡར་
བཀྱགས་ཏེ་ངུ་ངག་གིས་རེའུ་ལ་སྨྲས་པ། ལན་པ་ཐམས་ཅད་ཁྱོད་ལན་པ་ཡིན། ཁྱོད་ཀྱི་
རྐྱེན་གྱིས་ཨ་ཕས་ང་ལ་རྡུང་རྡེག་བཏང་བ་རེད། སྐྱིན་པ་ངས་ཁྱོད་ལ་ལེན་ཟེར་བཞིན་
རེའུ་དཀར་གྱི་མགོ་ལུས་མེད་པར་རྡོ་བས་བརྡུངས།
ཕྱི་ཉིན་འགའ་ཞིག་གིས་རི་སྒང་གི་བྲག་རྡོའི་རྒྱབ་ཕྱོགས་སུ་རེའུ་དཀར་པོ་ཞིག་ཤི་
བའི་རོ་རྙེད། བྱིས་པ་དེ་དུས་དེ་ནས་བཟུང་ཁྱིམ་ལ་འོང་རྒྱུ་མ་བྱུང་།
དོགས་མི་དགོས་ཏེ། བྱིས་པས་རང་དགའ་སའི་གྲོགས་པོ་ཞིག་སྲོག་ཐོག་གཏོང་
དུས། ཁོའི་སེམས་ཀྱི་སྡུག་བསྔལ་དེ་བརྗོད་ལས་འདས་པ་ཞིག་ཡིན་པ་སྨོས་མ་དགོས། ཕ་
མའི་བཙན་དྲག་དང་སྒེར་གཅོད་ཀྱི་སྤྱོད་ཚུལ་དེས་བྱིས་པའི་སེམས་ཁམས་སུ་ནམ་ཡང་
ཡལ་བ་མེད་པའི་བག་ཆགས་ངན་པ་ཞིག་བཞག་འགྲོ་བ་གདོན་མི་ཟ་ལ། བག་ཆགས་
ངན་པ་དེས་ཀྱང་ཀུན་གཞི་ལེགས་པའི་བྱིས་པ་གང་རུང་མི་ངན་བདུད་སྡིག་ཏོ་ཅན་དུ་
མི་བསྐྱེད་པའི་ངེས་པ་མེད་དོ། །
བྱིས་པའི་དཔྱོད་ཤེས་ལ་བརྩི་འཇོག་ཡོད་པ།
བྱིས་པའི་དཔྱོད་ཤེས་དང་བརྡར་ཤ་གཅོད་ནུས་ལ་བརྩི་འཇོག་དང་སྲུང་སྐྱོབ་བྱེད་
རྒྱུ་ནི་སློབ་གསོ་ལས་ཀྱི་རྩ་གནད་ཡིན་པར་ཁོ་བོས་འདོད། གལ་སྲིད་བྱིས་པར་བརྡར་ཤ་
གཅོད་པའི་བློ་མེད་ཚེ། བླང་དོར་ལེགས་ཉེས་ཇི་ལྟར་འབྱེད།དེ་ལྟའི་རྒྱུ་འབྲས་ཀྱི་འབྲེལ་
བ་ནི་སུས་ཀྱང་རྟོགས་སླ་བ་ཞིག་རེད།
ཁའར་གྱིས་མི་བུ་གཞན་ལ་དཔྱོད་ཤེས་ཀྱིས་མ་ཟིན་པའི་བརླང་ཚིག་སྨྲས་པ་ཡིན་
ན། ངེད་ཀྱིས་དུས་དེ་ཉིད་དུ་བུ་ལ་སྡིགས་མོ་བྱེད་པ་མ་ཡིན་པར། བུའི་ཚབ་བྱས་ཏེ་ཕ་
རོལ་པར་དགོངས་དག་བཟོད་གསོལ་ཞུས་པ་ཡིན། ངེད་ཀྱིས་བསམ་པ་རྣམ་དག་གིས།
“ངའི་བུ་ཆུང་དུས་ནས་ཞིང་གྲོང་དུ་ནར་སོན་པ་རེད། དེའི་སྟབས་ཀྱིས་ཁ་ནས་བརྙས་
སྨོད་ཀྱི་ཚིག་ཐོན་པར་ཁྱེད་རང་དགོངས་འགལ་མེད་པ་ཞུ། ཐུགས་བརྒྱལ་མ་བཞེངས"
ཞེས་ཞུ་ངེས།
དུས་དེར་ཁའར་གྱིས་ཀྱང་རང་གིས་བརྗོད་པ་མ་ལེགས་པ་རྟོགས་འགྲོ་ལ། རྗེས་
སོར་དེའི་རྒྱུ་མཚན་ང་ལ་འདྲི་ཁོ་ཐག་ཡིན། དེ་ལ་ནི་ངེད་ཀྱིས་བཟོད་པ་ངང་རིང་གིས་
གསལ་བཤད་བྱེད་དེ།
”ཁའར། གནས་ལུགས་ལྟར་ན། ཁྱོད་ཀྱིས་བཤད་པའི་སྐད་ཆ་དེ་དག་མ་འགྲིག་རྒྱུ་
མེད། ངོ་མ་བཤད་ན་ངའི་ཚོར་པའང་དེ་འདྲ་རང་རེད། འོན་ཀྱང་སྐད་ཆ་དེ་གཞན་གྱི་
སྔུན་ནས་བཤད་ན་འཚམས་རྒྱུ་མེད། ཁྱོད་ཀྱི་སྐད་ཆ་ཐོས་རྗེས། སྐུ་ཞབས་དེ་ངོ་གནོངས་
ནས་ཞལ་མདངས་དམར་པོར་གྱུར་པ་མ་མཐོང་ངམ། སྐུ་ཞབས་དེ་ཁྱོད་ལ་དགའ་བར་མ་
ཟད་ཨ་ཕའི་ངོ་སོར་བལྟས་ནས་ཅི་ཡང་མ་གསུངས་པ་མ་གཏོགས། ཁོང་གི་ཐུགས་ཏན་
ཏན་དགྱེས་ཡོད་ཀྱི་མ་རེད། དེའི་རྗེས་ཁོང་གིས་ཞལ་གསུང་གང་ཡང་མ་གནང་། དེ་ནི་
ཁྱོད་ཀྱིས་འཚམས་པོ་མེད་པའི་སྐད་ཆ་དེ་དག་བཤད་པའི་རྐྱེན་གྱིས་རེད།"
ངས་འདི་ལྟར་གནས་ལུགས་རྒྱུ་མཚན་བཤད་པ་དེས། བྱིས་པའི་བརྡར་ཤ་གཅོད་
ནུས་ལ་གནོད་མི་སྲིད་པ་ཐག་ཆོད་ཡིན། སློབ་གསོ་བྱེད་ཐབས་འདིའི་དགེ་མཚན་
བདེན་དཔང་བྱ་ཕྱིར། ངེད་ཀྱིས་འདིར་དེ་ལས་ལྷག་པའི་རྒྱས་བཤད་སྤྲོ་ཆོག་སྟེ། རྒྱ་ལ་
ངེད་ཀྱིས་ཁའར་ལ་དེ་མ་ཐག་ཏུ་སྐྱོན་བརྗོད་བྱེད་པའི་དབང་དུ་བཏང་ན། ཁོ་པས་ང་ལ་
རྒོལ་ལན་སྤྲོད་ཅིང་འདི་སྐད་དུ། "དེ་ཡིན་ནའང་། ཕ་ལགས། ངས་བཤད་པ་ཐམས་ཅད་
བདེན་པ་ཡིན་ཡ”ཞེས་བརྗོད་སྲིད་ཀྱི་རེད། དེ་ཙ་ན་ངེད་ཀྱིས་དེ་བས་ཀྱང་མུ་མཐུད་དེ་
ཁའར་གྱི་བློ་སྒོ་འབྱེད་དགོས་རྒྱུ་རེད་དེ། “ཁྱོད་ཀྱིས་བཤད་པ་ཐམས་ཅད་བདེན་གཏམ་
རེད། དེ་འཕྱུགས་མེད། འོན་ཀྱང་སྐུ་ཞབས་དེར་དྲན་སྟངས་ཡོད་ཁོ་ཐག་རེད། ཁོང་གིས་
ཁོང་གི་ཐུགས་བསམ་འཁྲུལ་མེད་ཡིན་ལ། ཁྱོད་ལྟ་བུའི་བྱིས་པ་ཞིག་གིས་ཅི་ཤེས་སྙམ་
ཡོད་ཀྱི་རེད། ཡང་གཅིག་བཤད་ན། ཁྱོད་ཀྱིས་བཤད་པ་མཐའ་དག་བདེན་པ་ཡིན་ཀྱང་།
ཤ་བཤད་རྒྱུས་བཤད་བྱེད་དགོས་པའི་ངེས་པ་གཏན་ནས་མེད། དེ་ནི་སུས་ཀྱང་ཤེས་པའི་
དོན་ཞིག་རེད། མི་གཞན་ཚང་མ་ཁ་མ་གྲག་པར་ཡོད་པ་ཁྱོད་ཀྱིས་མ་རིག་གམ། རང་
མཁས་གཞན་བླུན་འདོད་པ་ནི་རིག་པ་ང་ཆེ་སྙམ་པ་ཙམ་རེད། ཡང་གཅིག་བཤད་ན་མི་
རྒན་ཚོས་བྱིས་པ་ཚོའི་མ་འགྲིག་ས་སྟོན་པའང་གནས་ལུགས་དང་མི་མཐུན་པ་ཞིག་མ་
རེད། བྱིས་པ་ཚོ་ནར་སོན་པའི་བརྒྱུད་རིམ་དུ་ཞན་ཆ་ཡོད་ནི་རེད། མི་རྒན་ཚོས་མཛུབ་
མོ་བཙུགས་ནས་སྟོན་པ་ལ་ངོ་ཚ་དགོས་དོན་མེད་ག ཁྱོད་ཀྱི་ཞན་ཆའང་མི་རྒན་ཚོས་
ཁྱོད་ཀྱི་ཁ་རུ་ཁ་ཐུག་ཏུ་མ་བཤད་པར་བཏང་སྙོམས་སུ་བཞག་པ་མ་ཤེས་སམ། གལ་ཏེ་
ཁྱོད་སྐྱོན་གཞན་གྱིས་ཤེས་ཀྱི་མེད་འདོད་ན་ནི་ཁྱོད་རང་ནོར་བ་རེད། ངོ་མ་བཤད་ན་
གཞན་གྱིས་ཁྱོད་ཀྱི་ཞན་ཆ་ཤེས་ཀྱང་། ཁྱོད་ཀྱི་རང་རྩིས་ལ་གནོད་དོགས་ཀྱིས། ཁྱོད་ལ་
ངོ་ཚ་བཟོས་འགྲོ་སྙམ་ནས་སྨྲ་བ་བཅད་པ་ཙམ་རེད། གཞན་གྱིས་སེམས་བཟང་བཅངས་
པ་ད་ལྟ་ཁྱོད་ཀྱིས་ཨེ་ཤེས་ཐལ། དེས་ན་ཁྱོད་ཀྱིས་གཞན་སྐྱོན་ཤེས་ཀྱང་དེ་ལྟར་བྱེད་
དགོས་པ་རེད། 《དམ་པའི་གསུང་རབ》ཏུ། 'རང་གིས་གང་ཞིག་མི་འདོད་པ་དེ་གཞན་
ལའང་བསྒྲུབ་པར་བྱར་མི་རུང་ངོ་། །'ཞེས་གསུངས་པ་མི་དྲན་ནམ། ཚིག་དེས་གནས་
ལུགས་འདི་བསྟན་པ་རེད། དེའི་སྟབས་ཀྱིས། ཚོགས་ས་འདུ་སར་གཞན་གྱི་ནོར་འཁྲུལ་
དང་ཞན་ཆ་ཐེར་འདོན་བྱེད་པ་ནི་མ་གུས་པའི་བྱ་སྤྱོད་ཅིག་ཡིན་པ་ཤེས་དགོས”ཞེས་
བརྗོད་པའི་དབང་དུ་བཏང་རུང་། ཁའར་ལོ་ན་གཞོན་ཕྱིར་སྔར་བཞིན་མགོ་བོ་རྨོངས་
ནས་སྡོད་ཀྱི་རེད། གང་ཡིན་ཟེར་ན། བྱིས་པར་དར་མ་ནང་བཞིན་གྱི་བསམ་བློ་སྣ་མང་
དེ་འདྲ་མེད་རྐྱེན་གྱིས། འགྲོགས་ཤེས་བསྟུན་མཁས་ཀྱི་ཐབས་འདིས་བྱིས་པའི་སེམས་
ལ་ལྷད་མེད་གཞུང་དྲང་མ་ཡིན་པའི་ཚོར་པ་ཞིག་ཀྱང་བསྐྱེད་སྲིད་ལས་ཆེ། བུས་རྒྱུས་
མངའ་མ་ལོན་པར་ཡང་བསྐྱར་དུ། "འོ་ན། འདི་ནི་གཞན་ལ་མགོ་གཡོགས་རྫུན་གཏམ་
བཤད་པའི་སྤྱོད་ངན་དེའི་རིགས་མ་ཡིན་ནམ”ཞེས་དྲིས་ཚེ། ངས་མུ་མཐུད་དུ་ཁོ་པར་
བཤད་དགོས་རྒྱུ་ལ། “ཁྱོད་ཀྱིས་གཞན་ལ་རྫུན་གཏམ་གཏན་ནས་བཤད་མི་ཉན། རྫུན་
བཤད་དུས་སྐྱེས་ཕོ་རབ་རྫུས་མ་ཞིག་ཆགས་ཀྱི་རེད། ཁྱོད་ཁ་མ་གྲག་ན་དེས་ཆོག རྫུན་
བཤད་དགོས་དོན་གཏན་ནས་མེད། གལ་ཏེ་མི་ཡོངས་རྫོགས་ཀྱིས་ཚོགས་ས་འདུ་སར་
ཕན་ཚུན་གྱི་སྐྱོན་བཙལ་བ་ཡིན་ན། འཇིག་རྟེན་འདིར་འཁྲུག་རྩོད་ཀྱི་དོན་གང་མང་
འབྱུང་རྒྱུ་རེད། དེ་འདྲ་ཡིན་དུས་ང་ཚོས་ཞི་འཇམ་བདེ་སྐྱིད་ཀྱི་འཚོ་བ་རོལ་ཐུབ་ཀྱི་མ་
རེད"ཅེས་སོགས་ཀྱིས་བློ་སྒོ་འབྱེད་དགོས་ལ་ཐུག་རྒྱུ་རེད། དེ་ལྟ་མོད་ཀྱི། ངེད་ཀྱིས་ངེད་
ཀྱི་བུ་ལ་ནི་ཁ་ལྕེ་ཝུ་བ་སོབ་སོབ་ཏུ་བརྗོད་མི་དགོས་ཏེ། ངེད་ཀྱི་གསལ་འདེབས་ཙམ་
ལས་ཁའར་གྱིས་རང་གི་སྐྱོན་ཆ་ངོས་ཟིན་གྱི་ཡོད། དེར་མ་ཟད་སྐྱོན་ཆ་ལམ་སང་ཡོ་
བསྲང་དང་དེ་རིགས་ཡང་བསྐྱར་བཟོ་ཡི་མེད། ངེད་ཀྱིས་འདི་དང་འདི་ལྟ་བུའི་ཐབས་
ཤེས་ཀྱིས་ཁའར་ལ་སློབ་གསོ་བརྒྱབ་པ་ཡིན།
ངེད་ཀྱི་སློབ་གསོ་བྱེད་ཐབས་ནི་ལུགས་མཐུན་ཡང་དག་ཅིག་ཏུ་ཁོ་བོས་འདོད། ཁོ་
བོས་ཐོག་མ་ཉིད་ནས་སྒེར་གཅོད་ཀྱི་ཐབས་སྤྱོད་པ་མིན། རྒྱུ་མཚན་དེའི་དབང་གིས་
བྱིས་པའི་དཔྱོད་ཤེས་དང་བརྡར་ཤ་གཅོད་ནུས་ལ་གནོད་པའི་སྣང་ཚུལ་འབྱུང་མི་སྲིད།
ཁོ་བོའི་བྱེད་ཐབས་ནི་ཕྱོགས་གཅིག་ནས་བཤད་ན་མི་བུ་དར་མའི་སློབ་གསོ་དང་ཆ་
འདྲ་བོ་ཡོད། གྲུབ་འབྲས་ལེགས་པོ་འདི་ལྟ་བུ་བྱུང་བ་ནི་གཙོ་ཆེར་ཁའར་ལ་ཁྱེའུ་དུས་
ནས་སྐད་ཆའི་གབ་རྩལ་མངོན་དུ་ཕྱུང་བའི་རྐྱེན་གྱིས་ཡིན། གང་ཡིན་ཟེར་ན། བུས་ཐ་
སྙད་ཕུན་སུམ་ཚོགས་པོ་ཤེས་པས་ཕྱོགས་ཙམ་བསྟན་པས་གོ་སོང་བ་རེད། བྱིས་པ་ཕལ་
ཆེ་བར་སྐད་བརྡའི་ཐ་སྙད་ཀྱིས་སྟོངས་སོང་བས། ལུགས་མཐུན་གྱི་སློབ་གསོ་སྤྲོད་སྐབས་
ཕན་འབྲས་ལེགས་པོ་ཐོན་ཐུབ་ཀྱི་མེད།
ཕ་མ་མི་ཉུང་བ་ཞིག་གིས་སོ་སོའི་བྱིས་པས་ཡུལ་དུས་གང་རུང་དུ་མ་གུས་པའི་
རྣམ་འགྱུར་བསྟན་པ་མཐོང་བ་ན། དུས་དེ་ཉིད་དུ་ངག་གིས་བཀའ་བཀྱོན་གནང་
བ་མིན་ན་ཕྱག་གིས་ཐལ་ལྕག་འདེབས་ཀྱི་ཡོད། དེར་མ་ཟད་འཕྲལ་འཕྲལ་དུ་སྐྱོན་
འཛུགས་ལེ་བདའ་ཡང་ཡང་བྱེད། ཡིན་ཀྱང་ཕ་མ་དེ་ཚོས་སོ་སོའི་སློབ་གསོ་བྱེད་སྟངས་
ལ་ཐོག་མཐའ་ཀུན་ཏུ་སེམས་རྣལ་ལ་ཕབ་སྟེ་སྐྱོན་ཞིབ་བྱས་མ་མྱོང་བ་འདྲ། ཁོ་བོས་
འདིར་དངོས་དཔེ་ཞིག་བཀོད་དེ་ཁོ་བོའི་སློབ་གསོ་བྱེད་ཐབས་གསེད་འགྲོལ་བྱེད་ཆོག་
སྟེ། དོན་དངོས་ལ་གཞུང་ལུགས་ལས་ཀྱང་གོ་བསྐོན་བློ་འགུགས་ཀྱི་ནུས་པ་ཡོད་པར་ཁོ་
བོ་ཡིད་ཆེས་བརྟན།
ཁོ་བོའི་གྲོགས་པོ་ག་གེ་མོར་ངེད་ཀྱི་བུ་དང་མིང་གཅིག་པའི་བྱིས་པ་ཞིག་ཡོད། དེ་
ངེད་ཀྱི་བུ་ལས་ལོ་གཉིས་ཀྱིས་ཆེ། སྤྱང་གྲུང་བློ་རིག་འཛོམས་པ་ཞིག་ཀྱང་རེད། འོན་
ཀྱང་བྱིས་པ་དེར་སྤྱོད་ངན་སྣ་དགུ་ཡོད་པ་ཁོ་བོས་མཐོང་། སྐབས་ལ་ལར་གཞན་གྱི་
མཚང་འབྲུ་ཞིང་། ཐ་ན་ཆུང་སྐྱེས་དག་ལ་བརྙས་བཅོས་ཀྱང་བྱེད།
ང་ཐེངས་ཤིག་འཆམ་འཆམ་དུ་འགྲོ་སྐབས་ཁོ་ཚོའི་ཁྱིམ་མི་དག་དང་ཕྲད། དེར་
ངེད་ཀྱིས་དགའ་སྣང་གིས་ཁོ་ཚོར་ཁམས་བདེ་དྲིས་ཤིང་མཛའ་དུང་དུང་གིས་གྲོགས་
སྐྱེས་ཁའར་གྱི་མགོ་ལ་བྱིལ་བྱིལ་ཞིག་བྱས།
ཡུད་ཙམ་དུ་གྲོགས་སྐྱེས་ཁའར་གྱིས་འཛེམ་དོགས་ཅི་ཡང་མེད་པར་ང་ལ་བལྟས་
ནས། "ཨ་ཁུ། ཁྱོད་ཀྱི་ངོ་གདོང་དེ་འདྲའི་སྐྱ་ཐག་ཆོད་ཡོད་པ་ཅི་ཡིན། བལྟས་ཚོད་ལ་ཤི་
རོ་ཞིག་དང་འདྲ་ཟེར།
མ་མཐར་ཡང་ཆ་གཅིག་ནས་བཤད་ན་བྱིས་པ་དེས་རྫུན་བཤད་མ་སོང་། དངོས་
གནས་དེ་འདྲ་ཡིན་ལས་ཆེ། རྒྱུ་མཚན་ནི་ཉེ་སྔོན་ཁོ་བོ་ཆམ་ནད་ཀྱིས་མནར་ཏེ་ཉིན་
འགའ་འགོར། ངའི་ངོ་མདངས་སྐྱ་བོར་སྣང་བ་ངེད་ཀྱིས་ཀྱང་ཤེས་ཡོད། འོན་ཀྱང་ངེད་
ཀྱི་བུ་ཁའར་ཡིན་པའི་དབང་དུ་བཏང་ན། སྐད་ཆ་དེ་འདྲ་བརྗོད་མི་སྲིད་པ་ཁོ་ཐག་ཡིན།
གང་ཡིན་ཟེར་ན། ངེད་ཀྱི་བུས་དེ་ནི་མ་གུས་པའི་རྟགས་ཡིན་པ་ཤེས་ཀྱི་ཡོད། དེ་བས་
ཀྱང་བྱིས་པ་འདི་བཞིན་རྣ་ལ་གཟན་པའི་སྐད་ཆ་བརྗོད་མི་སྲིད།
ང་བྱིས་པ་བསམ་མེད་ཅིག་ལ་ཁོང་ཁྲོ་སྐྱེ་མི་སྲིད་པ་སྨོས་མ་དགོས་མོད། ཡིན་
ནའང་སྐབས་དེར་ངས་སྐད་ཆ་ག་རེ་བཤད་དགོས་དངོས་གནས་ཧ་མ་གོ དེ་ཙ་ན་ངའི་
གྲོགས་པོ་ཞེ་སྡང་ལངས་ནས། ངས་ནི་རྣམ་ཀུན་ཏུ་སྦྱོར་བ་རྩོམ་མི་སྲིད་པའི་སློབ་གསོ་
བྱེད་ཐབས་སྡུག་པོ་དེ་ལག་ལེན་བྱས་སོང་།
ཁོས་བུ་ལ་འགྲམ་ལྕག་ཚ་ཐག་ཆོད་པ་ཞིག་གཞུས་ཏེ། སྡིགས་ངར་དྲག་པོའི་སྐད་
ཀྱིས། "བྱིས་པ་ངན་ལང་སྐྱག་ལང་། སེམས་ཁ་དཀྲུག་བྱེད་ཁྱོད། སྐུ་ཞབས་ཝེ་ཐི་ལ་སྐད་
ཆ་དེ་འདྲ་བཤད་ཚུལ་ག་ལ་ཡོད”ཅེས་ངར་ངར་བྱས།
ཚུལ་དེ་མཐོང་རྗེས་ཁོ་བོས་འཕྲལ་མ་ཉིད་དུ་བར་འགོག་ཁ་ཏ་བྱས་མོད། གྲོགས་
སྐྱེས་ཁའར་གོ་མེད་ཤེས་མེད་ཀྱིས་འཚིག་པ་ཟོས་ཏེ་ཁོའི་ཕ་ལ་བལྟས་ཏེ། "ངས་བཤད་
པ་གང་ནས་འཕྱུགས་སོང་། ཁྱོད་ཀྱིས་ཆོས་རྫི་ཝེ་ཐིའི་ངོ་ལ་ལྟོས་དང་། ཁོའི་ངོ་མདོག་
ངོ་མ་སྐྱ་བོ་རེད་མོད། ཁྱོད་ཀྱིས་ང་ལ་རྒྱག་དོན་ཅི་ཡིན། ང་ལ་རྒྱག་དོན་ཅི་ཡིན"ཞེས་
སྐད་ཅོར་བརྒྱབ་པ་ལ། ངེད་ཀྱི་གྲོགས་པོ་ཞལ་མཚེར་བ་དང་བཅས་ཁོང་གི་བུ་ཁྲིད་དེ་
བྲོས་བྱོལ་བརྒྱབ་པ་ལྟར་བཞུད་སོང་། ངས་ཚོད་དཔག་བྱས་ན་ཕྱིར་སོང་དུས་གྲོགས་
སྐྱེས་ཁའར་ལ་ཕའི་རྡུང་རྡེག་ཚ་ནན་ཐེབས་ཡོད་ཀྱི་རེད་བསམ། གྲོགས་སྐྱེས་ཁའར་ལ་
གཞན་གྱི་སྐྱོན་མཚང་འབྲུ་བའི་གོམས་སྲོལ་ཞིག་ཡོད་པ་ངས་སྔར་ནས་ཐོས་མྱོང་མོད།
དེ་རིང་ཁོ་པས་དེ་སྐད་བརྗོད་པ་ནི་རང་གི་བསམ་ཚུལ་འོས་འཚམས་ཀྱིས་སྟོན་མ་ཤེས་
པ་མ་གཏོགས་བསམ་བཞིན་མིན་ལས་ཀྱང་ཆེ། ཁོས་འདི་ལྟར།"ཁྱེད་ཀྱི་བཞིན་རས་དུས་
རྒྱུན་ལྟར་དམར་མདངས་རྒྱས་མི་འདུག ཁྱེད་རང་སྐུ་བསྙུན་བཞེས་པ་མིན་ནམ"ཞེས་
བརྗོད་པའི་དབང་དུ་བཏང་ན། བརྗོད་དོན་གཅིག་པ་གཅིག་རྐྱང་རང་ཡིན་མོད། ཚིག་
འཇམ་པས་ཉན་པ་རྣ་ལ་གཟན་གྱི་མེད། དེས་ན་སྔ་མ་ནི་ཚིག་མཚོན་རྣོ་བའི་ཟུར་ཟའི་
གོ་དོན་ཅན་ཡིན་ལ།ཕྱི་མ་ནི་གཞན་ལ་སེམས་འཁུར་བྱེད་པའི་ཚིག་དོན་དེ་འདྲ་རེད།
ངེད་ཀྱི་གྲོགས་པོ་ནི་དེ་བས་ཀྱང་ནོར་སོང་སྟེ། ཕ་ཡིན་པའི་ཆ་ནས་བྱིས་པར་
བཀའ་ཆད་རྡུང་རྡེག་གཏོང་མི་འོས། ཀུན་གྱི་སེམས་ལ་མི་འབབ་པ་མེད་པའི་ཐབས་
ཤེས་ཀྱིས་གནད་དོན་ཐག་བཅད་ན་འགྲིག ཆ་འདི་ནས་བལྟས་ན། ཁོ་པའི་སློབ་གསོ་
བྱེད་ཐབས་ནོར་འདུག་ལ་བྱིས་པར་སློབ་གསོ་བཏང་བའང་ཚད་དང་ལྡན་པ་མིན་ཚོད།
དེའི་ཕྱིར། བྱིས་པ་རྣམས་ལ་དཔྱོད་ཤེས་སམ་ཆོས་ཚུལ་དབྱེ་འབྱེད་ཀྱི་བློ་ཡོད་རྒྱུ་དང་།
སྐད་བརྡའི་ཤེས་བྱ་ཕུན་སུམ་ཚོགས་པོ་ཡོད་རྒྱུ་ནི་ཤིན་ཏུ་གལ་ཆེན་རེད། གནས་ལུགས་
འདི་ཕ་མ་ཀུན་གྱིས་ཤེས་རྒྱུ་ངེད་ཀྱི་རེ་བ་ཡིན་ལ། དེ་ལྟ་མིན་ཚེ་བྱིས་པ་རྣམས་མ་འོངས་
པར་བདེ་སྐྱིད་དུ་འཚོ་རྒྱུ་དཀའ་མོ་རེད།
བྱིས་པའི་ནོར་འཁྲུལ་ལ་ལྟ་ཚུལ་ཡང་དག་བཟུང་བ།
བྱིས་པར་སྐྱོན་བརྗོད་བྱེད་སྐབས། གཙོ་ཆེ་བ་ནི་སྐྱོན་བརྗོད་གང་དེ་དགའ་མགུས་
དང་ལེན་བྱེད་དུ་འཇུག་རྒྱུ་དེ་རེད། འདི་ནི་བཤད་སླ་ཡང་སྒྲུབ་དཀའ་བའི་ལས་ཤིག་
ཡིན། རྒྱུ་མཚན་ནི་ཕ་མ་ཚོས་བྱིས་པས་ཧ་གོ་བའི་གནས་ལུགས་དང་དཔེ་མཚོན་བསྟན་
ནས་སློབ་གསོ་གཏོང་བ་མ་གཏོགས། དོན་དག་ལ་ཤས་རང་ལའང་རྒྱུས་མངའ་མེད་
བཞིན་དུ་གོ་བསྐོན་བྱས་ན་ནི་བྱིས་པའི་ཡིད་ལ་འབབ་དཀའ་རྒྱུ་རེད། བྱིས་པར་གནས་
ལུགས་བརྗོད་ཚེ། རྟོགས་དཀའ་ཟབ་མོའི་ཚུལ་དུ་མ་ཡིན་པར་བརྗོད་བདེ་གོ་སླའི་ངག་
གིས་འགྲེལ་བརྗོད་གནང་དགོས། བྱིས་པ་ཚོས་དཔེ་ཆ་ལས་ཀྱི་གནས་ལུགས་རྟོགས་ཕྱིར།
ཕ་མ་ཚོས་མཁས་པ་ནང་བཞིན་གནས་ལུགས་ཟབ་མོས་བློ་འགུགས་རྒྱུ་ཟེར་ན་ཅུང་
ཁག་པོ་ཡིན་གྱི་རེད།
ཕ་མ་ཚོས་ལྷག་ཏུ་ཡིད་འཇོག་དགོས་རྒྱུ་ནི། བྱིས་པར་སྐྱོན་བརྗོད་བྱེད་པ་དེ་སོ་
སོའི་ཞེ་སྡུག་འབོ་སར་སྒོམ་ནས་ཆད་པ་གཅོད་ཡུལ་ལྟར་བྱེད་པ་མིན་ལ། ཕ་མའི་གཏམ་
སྤྱོད་གང་གིས་ཀྱང་བྱིས་པར་ཇི་སྲིད་བར་དུ་བག་ཆགས་འཇོག་ངེས་པ་དེ་ཡིན། ངེད་
ཀྱིས་ཁའར་ལ་སློབ་གསོ་བཏང་བའི་བརྒྱུད་རིམ་དུ། ཁོ་པས་ཅི་ལས་གང་བྱེད་ལ་ལྟ་ཞིབ་
བྱས་ཤིང་རྒྱུས་ལོན་ཡོང་ཐབས་བྱས། དོན་དག་ལ་ལའི་ཐོག་སྐྱོན་བརྗོད་བྱེད་དགོས་པའི་
དབང་དུ་བཏང་རུང་། དོན་དག་གི་རྩ་བ་རྩད་པ་ཤེས་ཚུན་ད་གཟོད་གདེང་འཇོག་བྱེད་
པ་ཡིན།
ངེད་ཀྱིས་སྐབས་ལ་ལར་ཁའར་སློབ་སྦྱོང་ལ་དགའ་སྣང་མེད་པའི་སྣང་ཚུལ་
མཐོང་། ཁོ་པ་ནམ་རྒྱུན་སློབ་སྦྱོང་ལ་སུན་སྣང་མེད་པ་ཞིག་ཡིན་ཕྱིར། གནས་ཚུལ་དེ་
འདྲ་བྱུང་བ་དེར་ངེད་ཀྱིས་ལྷག་ཏུ་དོ་སྣང་བྱེད་དགོས་བྱུང་། སྣང་ཚུལ་དེ་འདྲ་མཐོང་
སྐབས། ཁའར་སློབ་སྦྱོང་ལ་དགའ་ཡི་མེད་སྙམ་པའི་བསམ་པ་ང་ལ་མེད་ཅིང་། དེ་
ལས་ལྡོག་སྟེ་ཁོ་པ་དེ་རིང་མི་སྐྱིད་པའི་དོན་ཞིག་གམ་དཀའ་ཁག་ཅིག་ལ་ཕྲད་པ་ཡིན་
གྱི་རེད་བསམ་གྱི་ཡོད། དེར་ངེད་ཀྱིས་བུ་ལ་སྡིགས་མོ་བྱེད་པ་མ་ཡིན་པར་དུས་འོས་
འཚམས་ཤིག་ལ་ཁོ་པ་དང་གཡེལ་མེད་ཀྱིས་ཁ་བརྡ་བྱེད་པ་ཡིན། ཐེངས་ཤིག་ཁའར་
གྱིས་དཔེ་ཆ་བཟུང་ནས་ཡུན་རིང་ལ་ཧད་དེ་ལུས་འདུག་པ་ཁོ་བོས་མཐོང་། ཕྱི་ཚུལ་ནས་
བལྟས་ན་དཔེ་ཆར་ལྟ་བ་ལྟར་སྣང་མོད། དོན་དམ་དུ་ཤོག་ལྷེ་གཅིག་ཀྱང་ཕར་སློགས་མ་
སོང་། བུ་ངལ་གསོ་རན་པ་ན་ངས་ཁོ་པར། “ཁའར། བྱ་བ་གང་བྱེད་ཀྱང་བློ་སེམས་རྩེ་
གཅིག་ཡིན་དགོས། བློ་རྩེ་གཅིག་སྒྲིམ་བྱས་ན་བྱ་བ་གང་ལས་ནའང་འབྲས་བུ་ཡག་པོ་
ལོན་ནི་རེད། དེ་འདྲ་མིན་ན་དུས་ཚོད་ཅི་ཙམ་འཕྲོ་བརླག་བཏང་ནའང་ངལ་བ་འབྲས་
མེད་ཡིན"ཞེས་སྨྲས།
"ཁྱེད་ཀྱིས་ང་ཧད་དེ་སྡོད་པ་མཐོང་སོང་ངམ།”བུས་ང་ལ་དེ་ལྟར་དྲིས།
"འོ་ཡ། ངས་ཁྱོད་བྱིས་པ་རྩེ་གྲ་ཞིག་ཡིན་པ་ཤེས་ཡོད། ཁྱོད་ལ་ཡི་གེ་བསླབས་པ་
ནས་བཟུང་། ཁྱོད་སློབ་སྦྱོང་ལ་དགའ་སྣང་ཤིན་ཏུ་ཆེ། ཡིན་ཀྱང་དེ་རིང་ཁྱོད་ཧད་ནས་
འདུག་དོན་ཅི་ཡིན། ཨ་ཕར་ཤོད་དང་། ཁྱོད་དཔེ་ཆར་བལྟ་རྒྱུར་མི་དགའ་བ་ཨེ་རེད།" ས་
ངས་དེ་སྐད་དྲིས་པར། བུས་བསམས་བསམས་ནས་ན་རེ། "དེ་འདྲ་ཞིག་མ་རེད། ང་སློབ་
སྦྱོང་ལ་ཞེ་ནས་དགའ། ལྷག་པར་དུ་སྤྲོ་སྣང་སྟེར་བའི་ཤེས་བྱ་དེ་དག་ཤེས་རྗེས། ང་དགའ་
སྣང་ཇེ་ཆེ་རེད་ཟེར། ངས་ཁའར་གྱི་སྐད་ཆ་ཐོས་རྗེས་ཅི་ཡིན་ཧ་མ་གོ་བར། "འོ་ན་སློབ་
སྦྱོང་བྱེད་དུས་ཁྱོད་ཧོན་ཐོར་ནས་སྡོད་དོན་ཅི་ཡིན”ཞེས་པ་ལ། ”ངས་བསམ་ན་”
ཁའར་གྱིས་ཐན་ནེ་ཐུན་ནེ་ཞིག་ལབ་པ་མ་གཏོགས་གོ་རྒྱུ་ཅན་ཞིག་བཤད་མ་སོང་།
ངས་འོལ་ཚོད་བྱས་ན་ཁོ་པའི་སེམས་ལ་དོགས་གནད་ཅིག་ཡོད་འདུག དེར་ངེད་ཀྱིས།
"ཁའར། སྐྱོན་མི་འདུག དོན་ཅི་ཞིག་ཡིན་ཀྱང་ཨ་ཕར་ཤོད་དང་འུ་གཉིས་མཉམ་པོར་
གནད་དོན་ཐག་གཅོད་ཐུབ་ན་ཐང་། ཁྱོས་བཤད་ན་དེ་ཨེ་རེད”ཅེས་སྨྲས།
ངག་བསྡམས་ནས་དར་ཅིག་གི་རྗེས་ལ་ཁོ་པས་སེམས་ཀྱི་དྲན་ཚུལ་དེ་བརྗོད་བྱུང་།
"ཨ་ཕ། དེ་རིང་གློ་རྒྱག་ཏུ་ངའི་ཡིད་ལ་དོན་དག་ཅིག་ཤར་ཐལ། ངས་ཤེས་བྱ་མང་པོ་ཞིག་
སྦྱངས་ནས་གོ་ཅི་ཆོད། ངས་ལག་ཤེས་ཤིག་སྦྱང་རྒྱུ་ན་ཅ་ལག་མང་པོ་མང་པོ་བཟོ་ཤེས་
ཀྱི་རེད། དཔེ་བཞག་ན་མགར་བས་ཐབ་ཆས་དང་ཞིང་ཆས་བཟོ་ཤེས། ཤིང་བཟོས་ཁང་
པ་དང་ཁྱིམ་ཆས་ལས་ཤེས། ཡིན་ནའང་ངས་སྙན་ཚིག་དང་སྐད་རིགས་དེ་འདྲའི་མང་
པོ་ཤེས་རུང་། བཟོ་རྒྱུ་ལས་རྒྱུ་ཅི་ཡང་མི་ཤེས"ཞེས་སྨྲས།
ཁའར་གྱི་སྐད་ཆ་ཐོས་པ་དང་ངའི་ཡིད་ལ་དགའ་བ་ལྷང་ལྷང་རྒྱས། གང་ཡིན་ཟེར་
ན། བུས་གནད་དོན་ཟབ་མོའི་རིགས་ལ་བསམ་བློ་གཏོང་འགོ་ཚུགས་པས་ཡིན། དུས་
འདི་ནི་ཁའར་ལ་ཟབ་མོའི་གོ་དོན་ངོ་སྤྲོད་པའི་གོ་སྐབས་བཟང་ཤོས་རེད། དེ་ལ་ཐོག་
མར་ངེད་ཀྱིས་ཁོ་པའི་དྲན་སྟངས་དེ་ལ་ཡོངས་གཅོད་དམ་ཡིན་འཇོག་བྱས་རྗེས། རིམ་
གྱིས་སོམ་ཉིའི་མདུད་པ་དེ་དག་རེ་རེ་བཞིན་འགྲོལ་དགོས་པར་འདོད་དེ་ཁོ་པར་སྨྲས་པ།
"ཁའར། ཁྱོད་ཀྱིས་གནད་དོན་དེ་དག་ཡིད་ལ་དྲན་གྱི་ཡོད་པར་ང་ཞེ་ནས་དགའ་སོང་།
དེས་ཁྱོད་ཀྱིས་བསམ་བློ་གཏོང་གི་ཡོད་པ་མཚོན་ཐུབ། འདི་ལྟར་བསམ་བློ་གཏོང་ཤེས་པ
ནི་ཤེས་བྱ་ཡོད་པའི་རྐྱེན་གྱིས་རེད། གལ་ཏེ་ཁྱོད་ཀྱིས་གྲངས་རིག་མི་ཤེས་པར་ཆ་བཞག་
ན། ཁང་པ་ཞིག་ལ་རྒྱུ་ཆ་ག་ཚད་དགོས་པ་ཅི་གར་ཤེས། ཇུས་འགོད་འོས་འཚམས་
ཡིན་མིན་ཡང་ཇི་ལྟར་ཤེས། ཤུགས་རིག་པའི་རྨང་གཞིའི་ཤེས་བྱ་ཙམ་ཡང་མ་ཤེས་ན།
གདུང་འདེགས་ཀྱི་ཀ་བའི་སྦོམ་ཚད་ག་འདྲ་དགོས་པ་ཁྱོད་ཀྱིས་ཇི་ལྟར་ཤེས། ཡང་གལ་
ཏེ་ཁྱོད་ལ་མཛེས་དཔྱོད་ཀྱི་ཤེས་བྱ་མེད་དུས། ཁང་པ་ཡག་པོ་ཞིག་བཞེངས་ཐུབ་ཀྱི་ཨེ་
རེད། དེས་ན་ཤིང་བཟོ་ཞིག་ལ་མ་མཐའི་ཤེས་བྱ་འདི་དག་མེད་ན། ཁང་པ་ཞིག་གསར་
དུ་རྒྱག་ཐུབ་ཀྱི་མ་རེད། ཁོས་ཉི་མ་རེ་རེ་བཞིན་ཤིང་སྡོང་ལ་བལྟས་ཏེ་ཧོན་ཐོར་ནས་སྡོད་
རྒྱུ་མ་གཏོགས་ཅི་བྱེད། མཇུག་མཐར་ཤིང་བཟོ་ཁོ་རང་ཉིད་ཀྱང་ཤིང་དུམ་ཞིག་ཏུ་འགྱུར་
རྒྱུ་རེད།"ཅེས་གནས་ལུགས་ཆེན་པོ་དེ་དག་ཉན་འདོད་ཡོད་པའི་ཚིག་གིས་ཁའར་ལ་
འགྲེལ་བཤད་བརྒྱབ། དེ་སྐད་བཤད་པ་ཁོས་ཐོས་པ་དང་དགོད་བྲོ་ནས་ལྷུག་ལྷུག་ཏུ་
བགད་བྱུང་། ངས་ཡང་བསྐྱར་སྨྲས་པ།
"ལྕགས་དུམ་མེ་ལ་མ་བཞག་ན་བཞུ་མི་ཐུབ་པའི་ཚུལ་མགར་བས་མ་ཤེས་ན་ཁོས་
ཐབ་ཆས་ཅི་གར་རྡུང་།མགར་བའི་ཁོལ་ཁ་ན་དངོས་ལུགས་རིག་པའི་ཤེས་བྱ་ཡོད།ཤེས་
བྱ་དེ་སོགས་མ་ཤེས་ན། ལྕགས་དུམ་དེ་དག་གིས་ཁོ་སྨྱོ་ལ་ཁད་བྱེད་རྒྱུ་རེད། གཅིག་བྱས་
ན་ཁོ་སེམས་འཚབ་དུས་ལྕགས་དུམ་ལ་སོ་འདེབས་ནའང་ཐང་།"ངས་བཤད་ཞོར་དུ་སོ་
འདེབས་པའི་རྣམ་འགྱུར་བསྟན་ཏེ། “ཁྱོད་ཀྱིས་བལྟས་ན་མཇུག་འབྲས་ག་འདྲ་འབྱུང་
རྒྱུ་རེད།”ཅེས་པ་ན། ཁའར་གད་མོ་ཆེན་པོ་དགོད་བཞིན། “མགར་བའི་མདུན་སོ་ཐག་
སེ་ལོག་རྒྱུ་རེད།རྗེས་མར་སྐད་ཆ་བཤད་དུས་དབུགས་ཚོགས་རྒྱུ་མ་རེད།"ཟེར།
ང་ཡང་དགོད་ཁ་ཤོར་སོང་། ངས་མུ་མཐུད་དུ་བརྗོད་པ། "འོ་ལོས།དེའི་དབང་གིས་
ཁྱོད་ཀྱིས་ཡིན་གཅིག་མིན་གཅིག་རྩོམ་རིག་སྙན་ངག་དང་། རོལ་དབྱངས་རི་མོ། མཚན་
ཉིད་རིག་པ་སོགས་ཤེས་དགོས། འདི་ཐམས་ཅད་འགྲོ་བ་མིའི་རིགས་ཀྱི་ཤེས་རབ་ཀྱི་ཤུལ་
བཞག་རིག་གནས་རེད། རིན་པོ་ཆེ་རེད། སྐད་ཆ་དང་ཡི་གེ་ནི་འགྲོ་བ་མིའི་རིགས་ལ་མ་
གཏོགས་མེད། ངས་ཁྱོད་ལ་སྐད་ཡིག་མི་འདྲ་བ་སྣ་ཚོགས་བསླབས་པ་ནི་ཕྱི་འབྲེལ་པ་
ཞིག་དང་ལོ་ཙྰ་པ་ཞིག་སྐྱེད་སྲིང་བྱེད་རྒྱུའི་དོན་དུ་མིན། ཁྱོད་ཀྱིས་རྒྱལ་ཁབ་མི་འདྲ་བ་
དང་རིག་གནས་མི་འདྲ་བའི་ཁྱད་པར་ཚེགས་མེད་དུ་ཤེས་རྒྱུའི་ཆེད་དུ་ཡིན། ཁྱོད་ཏན་
ཐེ་ལ་དགའ་བོ་ཡོད་ཀྱང་། ཁྱོད་ཀྱིས་ཨི་ཐ་ལིའི་སྐད་ཡིག་མ་ཤེས་ན་ཁོང་གི་བསམ་བློ་
ཤེས་རྒྱུ་དཀའ་མོ་རེད། ཁོང་གིས་མཛད་པའི་སྙན་ངག་གི་མཛེས་ཉམས་ནི་ཁོང་གི་མ་
སྐད་ཤེས་ཚེ་ད་གཟོད་ཉམས་སུ་མྱོང་ཐུབ་ནི་རེད། ད་ལྟ་གལ་ཆེ་ཤོས་ནི་ཁྱོད་རང་གིས་
བཤད་པ་ལྟར། སློབ་སྦྱོང་ལས་དགའ་སྤྲོ་དང་བདེ་སྐྱིད་ཚོར་གྱི་ཡོད་ཟེར་བ་ནང་བཞིན་
རེད། མི་ཞིག་ལ་དགའ་སྤྲོ་དང་བདེ་སྐྱིད་འཛོམས་པ་ཡིན་ན། དེ་ནི་མིའི་ཁྲོད་ཀྱི་ལྷ་ལྟ་
བུ་རེད། དེ་བས་ཀྱང་ཕུན་སུམ་ཚོགས་པོ་ཞིག་གང་ན་ཡོད། ཁྱོད་ད་དུང་མི་ཚིམ་རྒྱུ་ཅི་
ཡོད།"
ཁའར་གྱིས་ངའི་སྐད་ཆར་ཉན་རྗེས། ཡིད་ཀྱི་དོགས་གཞིའི་མདུད་པ་ཁྲོལ་སོང་བ་
འདྲ། བཞིན་འཛུམ་ལྷུག་གེར་མངོན་བྱུང་།
ཡོན་ཏན་སྦྱོང་འདོད་ཆེ་བ་དང་སློབ་སྦྱོང་བྱེད་པ་བདེ་སྐྱིད་དུ་འདུ་ཤེས་པ་དག་ནི་
ཁའར་ལ་སྦྱངས་འབྲས་མི་དམན་པ་ཐོབ་པའི་རྒྱུ་རྐྱེན་གཙོ་བོ་རེད། ཁོ་བོ་བྱིས་པའི་ཕ་
ཡིན་པའི་ངོས་ནས། དུས་ཐོག་ཏུ་བྱིས་པའི་དོགས་པ་སེལ་རྒྱུ་ནི་ངའི་འོས་འགན་རེད།
གལ་སྲིད་ཕ་མ་དག་གིས་བྱིས་པའི་བསམ་སྤྱོད་ཤེས་ཙམ་མ་གཏོགས་ཐུགས་བསམ་མ་
བཞེས་ན་ནི་བྱིས་པར་རོགས་རམ་བྱེད་རྒྱུ་ལྟ་ཞོག ཐ་ན་བག་ཆགས་ངན་པ་ཞོག་པའི་
ཉེན་ཁའང་ཡོད།
གལ་སྲིད་ཁའར་གྱི་སློབ་སྦྱོང་གི་བསམ་པ་སོ་ན་མི་གནས་པའི་སྐབས་སུ། ངེད་
ཀྱིས་རྒྱབ་སྐྱོར་རོགས་རམ་མ་བྱས་པར་གཤེ་གཤེ་བཏང་བ་ཡིན་ན། མཇུག་འབྲས་རྦད་
དེ་མི་འདྲ་བ་ཐོན་ཡོང་རྒྱུ་རེད་དེ། དཔེ་བཞག་ན།
བུས་དཔེ་ཆར་ལྟ་བ་ཡིན་མདོག་ཁ་བོ་སྟོན་པ་ངེད་ཀྱིས་མཐོང་བ་ན། འཚིག་པ་
གཏིང་ནས་ཟོས་ཏེ་བུ་ལ་འགྲམ་ལྕག་ཚ་བེར་བ་ཞིག་གཞུས། དེར་མ་ཟད་ཁ་ཚིག་རྩུབ་
མོས། ”ཨ་ལྟས་ངན། ཨ་སྡུག་ཅག ཁྱོད་ཀྱིས་ཅི་བསམ་གྱི་ཡོད"ཅེས་ཚེ།
ངའི་རྩུབ་སྤྱོད་ཀྱིས་བུ་སྐད་ཅིག་ཉིད་ལ་བླ་འཁྱམས་པར་བྱེད་དེ། ཧ་ནེ་ཧོན་ནེས།
”ངས ངས་སློབ་སྦྱོང་བྱེད་ཀྱི་ཡོད”ཅེས་རྫུན་ལབ་ངེས་རེད།
དེར་ངས་སྡིགས་མཛུབ་བཙུགས་ཏེ། "ཁྱོད་ཀྱིས་རྫུན་བཤད་དེ་ངའི་མགོ་སྐོར།
སློབ་སྦྱོང་བྱེད་དུས་རྣམ་གཡེང་དུ་ཤོར་མི་ཉན་པ་མ་ཤེས་སམ"ཞེས་སྐད་ཅོར་བརྒྱབ་པ་
ལ།
ཁའར་གྱིས་དྲི་བར་ལན་མ་བཏབ། ང་ལྷག་ཏུ་ཁོང་ཁྲོ་སྐྱེས་ཏེ།"ཨ་སྐྱག་གཟན།
ཁྱོད་ཀྱིས་ངའི་སྐད་ཆ་མ་ཐོས་སམ། ལན་མི་འདེབས་པ་ཅི་ཡིན།”
བུས་དང་ཐོག་ཁོའི་དྲན་ཚུལ་ང་ལ་བརྗོད་འདོད་ཀྱང་། སྐབས་དེར་ག་རེ་ལབ་
དགོས་མ་ཤེས་པར་གྲག་མེད་དུ་སྡོད།
"ཁྱོད་ཀྱིས་ག་རེ་བསམ་གྱི་ཡོད་པ་ལམ་སང་ཤོད། ཁྱོད་སྡུག་ཅག་ཞེ་དྲག་རེད།
སློབ་སྦྱོང་བྱེད་པ་ལ་རྣམ་གཡེང་གཏོང་དོན་ག་རེ་ཡིན”ཞེས་ཚེ། བུས་སྙིང་སྟོབས་བསྐྱེད་
དེ། “ངས་ད་ཅི་སེམས་ལ་ཤེས་བྱ་འདི་དག་སྦྱངས་ན་སྤྱོད་སྒོ་ཅི་ཡོད་བསམ་གྱི་ཡོད། ཤིང་
བཟོས་ཁང་པ་ལས། མགར་བས་ཐབ་ཆས་བཟོ། ངས་སྐད་ཡིག་འདི་འདྲ་སྦྱངས་པས་
ཕན་ག་རེ་ཐོགས་ཀྱི་རེད”ཅེས་པའི་སྐད་ཆ་ཐོས་པ་ན། ཡང་འགྲམ་ལྕག་གཅིག་བརྒྱབ་
སྟེ། ”ཡར་སྐྱེད་མེད་པ་ཁྱོད། ཁྱིར་རྒྱག་གི་དབྱུག་པ་མི་ཉན་པ་ཁྱོད། མི་ཐ་མ་ཞིག་རེད།
ངས་སློབ་གསོ་བཏང་བ་ངོ་མེད་དོན་མེད་རེད།"
བུ་འུ་ཐུག་སྟེ། "ཡིན་ནའང་ངས་མི་ཤེས་ས་་”
ངས་བཙན་ཧམ་གྱིས་བུའི་ཚིག་མཚམས་བཅད་དེ། "ཅི་ཞིག་མི་ཤེས་ས། ངས་ཁྱོད་
ལ་ཅི་བསླབས་པ་དེ་སྦྱོངས།"
དེ་ལྟའི་ཚུལ་གྱིས་བུ་ལ་བསླབ་བྱ་བསྒོ་བའི་ཕ་དེ་ནི་འགན་ཐེག་པའི་ཕ་ཞིག་
གཏན་ནས་མ་ཡིན། བྱེད་སྟངས་དེས་བྱིས་པར་བསླབ་པ་རྒྱག་པའི་གོ་སྐབས་བཟང་པོ་ཤོར་
དུ་བཅུག་པར་མ་ཟད། བྱིས་པའི་རང་རྩིས་ལའང་བརྙས་གཙེར་ཆེན་པོ་བྱས་སོང་། ཐ་ན་
བྱིས་པའི་སེམས་ཁོང་ལ་བག་ཆགས་ངན་པ་བཞག་སོང་བ་སྨོས་མ་དགོས། བྱིས་པ་སློབ་
སྦྱོང་ལ་འཇིགས་སྣང་སྐྱེད་བྱེད་ཀྱི་སློབ་གསོ་བྱེད་ཐབས་དེ་ལྟ་བུས་ཕུལ་བྱུང་འཇོན་ཐང་
ཅན་འགའ་ཡང་སྐྱེད་སྲིང་བྱེད་མི་ནུས་ལ། ཐ་ན་བྱིས་པའི་ལྷན་སྐྱེས་ཀྱི་ཡོན་ཏན་སྦྱོང་
འདོད་དེའང་སྐད་ཅིག་ཉིད་ལ་རྨེག་མེད་བཟོས་འགྲོ།
སློབ་གསོ་བྱེད་སྟངས་ཐ་ཤལ་དེ་འདྲས་བྱིས་པ་ཞིག་ཆེར་སྐྱེས་པ་ན་གདུག་རྩུབ་
རང་མཐོང་ཆེ་ལ་ཟོལ་སྦྱོར་གཡོ་སྒྱུས་བསླད་པ་ཞིག་བསྐྱེད་སྲིད་ན། སློབ་གསོ་དེ་འདྲ་
མེད་ཀྱང་བླའོ། །
བྱིས་པའི་རང་རྩིས་ལ་གཙེ་བ་མིན།
བྱིས་པ་ཆུང་ཡང་ལོ་ན་ལོན་པའི་མི་ལྟར་བརྩི་འཇོག་བྱེད་འོས་ལ། ལོ་ན་ལོན་པའི་
མི་ནང་བཞིན་ལྟ་དགོས། བྱིས་པར་སློབ་གསོ་དོ་ནན་བྱེད་དགོས་མོད། དོ་ནན་གྱི་ཚད་
ནི་བྱིས་པའི་རང་རྩིས་ལ་མི་གནོད་མི་གཙེ་བ་དེ་ཡིན་དགོས། བྱིས་པའི་རང་རྩིས་ལ་
གཙེ་བར་བྱས་ཚེ་བྱས་འབྲས་འཇིགས་སུ་རུང་བ་མཐོང་དུ་ཡོད། གྲུབ་འབྲས་ཆེན་པོ་
ལོན་ངེས་པའི་སྙིང་རུས་ཅན་གྱི་བྱིས་པ་ཞིག་གི་རང་རྩིས་ལ་གཙེས་སོང་བ་དེས་དེ་ཉིད་
འཕྲལ་མ་ཉིད་དུ་མདོ་མེད་ཁྲམ་པ་ཞིག་ཏུ་བསྒྱུར་ཀྱང་སྲིད།
བྱིས་པར་ཡིད་ཆེས་བྱས་ཚེ་ཁོ་ཚོས་རང་རྩིས་ཀྱི་བློ་འདོར་དུ་མེད། མི་དར་མ་དང་
བྱིས་པ་གང་ཡིན་ཀྱང་། གཞན་གྱིས་ཡིད་ཆེས་ཚེ་རང་ཉིད་རང་གཅེས་སུ་གནས་པ་ཡིན།
ཡིད་ཆེས་བྱེད་པ་ནི་བྱིས་པར་འཆུན་འདོམས་དང་ཁ་ཏ་སློབ་གསོ་བྱེད་པ་ལས་ཀྱང་ཕན་
ཡོན་ཆེ། ཕ་མས་བྱིས་པ་གང་ཞིག་ཉེས་ཅན་གྱི་ཚད་དུ་བཞག་པ་ཡིན་ན། བྱིས་པ་གང་དེ་
དངོས་གནས་མི་ངན་ཉེས་ཅན་དུ་འགྱུར་སྲིད་དེ། ཕ་མའི་བཙན་གནོན་འོག་བྱིས་པའི་
གཉོམ་ཆུང་གི་སེམས་པ་རིམ་གྱིས་ཤི་ནས་རང་རྩིས་ཀྱང་མེད་པ་ཆགས་འགྲོ་བ་ཡོད།
བྱིས་པའི་རང་རྩིས་ནི་ཤིན་ཏུ་གལ་ཆེན་པོ་ཡིན། དེའི་ཕྱིར་ཁའར་ལ་སློབ་གསོ་དོ་
ནན་བྱེད་པའི་བརྒྱུད་རིམ་དུ། ངེད་ཀྱིས་དུས་རྣམ་ཀུན་ཏུ་ཁོ་པའི་རང་རྩིས་ལ་གནོད་
པའི་ལས་བྱས་པ་མེད།
ངེད་བཟའ་མིས་ཟ་མ་ཟ་སྐབས། ང་ཚོས་བུ་ཉིད་མི་རྒན་གྱི་ཚད་དུ་བཞག་ནས་
ལྷན་དུ་ཁ་བརྡ་ལབ་གླེང་བྱས། བརྗོད་དོན་ཡང་བྱིས་པས་གོ་བདེ་བའི་སྐད་ཀྱིས་བརྗོད་
ཅིང་། ཁོ་དང་འདྲ་མཉམ་གྱིས་ལབ་གླེང་བྱས་པ་ཡིན། ཟ་མ་ཟ་སྐབས་ཕ་མ་སྐོར་ཞིག་
གིས་བྱིས་པའི་ཁ་འགོག་པར་བྱེད་ཅིང་། ཁ་ཆད་ཉེས་ཆད་གཅོད་པ་ནང་བཞིན་བྱེད་པ་
མིན་ན། བྱིས་པའི་ཞན་ཆ་བསྟན་ཏེ་སྐྱོན་བརྗོད་པར་བྱེད། དེ་འདྲ་ལས་བྱིས་པར་ཟས་
ཟ་འདོད་ཡོད་པ་ལྟ་ཞོག ཟས་ཀྱི་དང་གའང་འགག་པར་བྱེད། ཐ་ན་བྱིས་པས་རང་ཉིད་
འགྲིག་པ་སྣ་གཅིག་མེད་པར་སྙམ་ནས་རང་དམན་གྱི་འདུ་ཤེས་སྐྱེ། བྱིས་པ་རང་རྟོན་
མེད་པ་དང་བག་འཁུམས་ཀྱི་རྣམ་པར་རྟག་ཏུ་གནས་པར་བྱེད་པ་དེས། བྱིས་པའི་རང་
རྩིས་འདུ་ཤེས་ཀྱི་གཉའ་གཅོག་པ་ཡིན་ཏེ་མཐར་ཆོད་པ་འབྱུང་རྒྱུ་མེད།
ཕ་མ་ཕལ་ཆེ་བས་བྱིས་པ་འཆུན་འདོམས་སླ་ཆེད། བསམ་བཞིན་བཀའ་གཉན་
བཙན་པོས་བྱིས་པ་འཆུན་བྱེད་ཀྱི་རྣམ་འགྱུར་རྔམ་རྔམ་རྫིག་རྫིག་སྟོན། ཁོ་ཚོས་བྱིས་པ་
རྣམས་ཁོ་ཚོ་རང་ཉིད་དང་འདྲ་མཉམ་དུ་མཐོང་གི་མེད་ཅིང་། ཐོག་མཐའ་བར་གསུམ་
དུ་རང་ཉིད་མངའ་བདག་དང་བྱིས་པ་གཡོག་པོའི་ཚུལ་དུ་ལྟ། ཚུལ་དེས་བྱིས་པ་ཚོ་སྙིང་
ཆུང་སྡར་མ་རང་དུ་བསྒྱུར་སླ་ཞིང་ཕམ་ཉེས་ཅན་དུ་བསྐྱེད་སྲིད་དེ། སྡར་མ་ཞིག་གི་ལས་
འགྲུབ་རྒྱུ་ནི་ཤིན་ཏུ་ཁག་པོ་རེད། ཁའར་ནི་ངེད་ཀྱི་ཁྱིམ་ནང་དུ་ངེད་ཅག་ཀུན་གྱི་འདྲ་
མཉམ་གྲོགས་པོ་ཡིན་ཞིང་། ང་ཚོས་ཕན་ཚུན་བརྩི་འཇོག་དང་ཞི་བདེ་མཉམ་གནས་
བྱེད་པ་ཡིན།
བྱིས་པ་རྣམས་ལ་གཏན་ཚིགས་དང་འགལ་བའི་གནད་དོན་གང་ཇི་སྙེད་ཅིག་
ཡོད་པ་དེ་བཞིན། དར་མ་རྣམས་ལའང་དགོད་བྲོ་བའི་སྣང་ཚུལ་གང་མང་མཐོང་རྒྱུ་
ཡོད། དེའི་ཕྱིར་བྱིས་པས་དྲི་བ་ཅི་དྲིས་ཀྱང་འཕྱ་དམོད་བྱེད་པ་མིན་ཞིང་སུན་མེད་
བྱམས་བརྩེས་དྲིས་ལན་འདེབས་པ་དགོས། གང་ཞིག་དྲིས་པར་འཕྱ་དགོད་བྱས་པ་ཡིན་
ན། བྱིས་པ་ངོ་ཚ་བའི་དབང་གིས་ཡང་བསྐྱར་དྲི་བ་འདྲི་བའི་སྤོབས་པ་མེད་འགྲོ། དྲི་
བ་འདོན་པ་ནི་བྱིས་པས་ཡོན་ཏན་སྦྱོང་བའི་སྣ་ཐག་སྣེ་ཤན་ཡིན་ཕྱིར། བྱིས་པས་དྲི་བ་
འདོན་པའི་བློ་ནུས་ལྟར་ཤེས་བྱ་འཁྲུལ་མེད་སློབ་རྒྱུ་ཤིན་ཏུ་གལ་ཆེན་པོ་ཡིན། ཕ་མ་རང་
གིས་མི་ཤེས་པའི་གནད་དོན་ལ་འཕྲད་ཚེ། གཞན་ལ་བཀའ་འདྲི་ཞུས་ཆོག་ལ། དཔེ་ཆ་
ཡིག་ཆ་བཀླགས་ནས་བརྡར་ཤ་ཆོད་རྗེས་ད་གཟོད་དྲིས་ལན་བཏབ་ཀྱང་ཆོག ཕ་མས་
བྱིས་པ་རྩེད་སྤྱད་དགོད་སྤྱད་བྱེད་མི་འོས། རྩེད་སྤྱད་དགོད་སྤྱད་བྱས་དབང་གིས་ཁྲེལ་
མེད་གདུག་རྩུབ་ཅན་དུ་གྱུར་པ་མང་དུ་ཡོད་དེ། ཉེས་ཅན་མི་ཉུང་བ་ཞིག་ནི་ཆུང་དུས་
ཕ་མས་བཞད་གད་ཀྱི་ཡུལ་དུ་བྱས་པས་ཕྱིས་སུ་ཉེས་པ་བསགས་ཏེ་ཉེས་ཅན་དུ་ཆགས་
པ་ཁོ་ན་རེད། ངེད་ཀྱིས་ཁའར་རྩེད་སྤྱད་དགོད་སྤྱད་མི་བྱེད་པར་མ་ཟད། དེ་བས་ཀྱང་དྲི་
བ་སྣ་ཚོགས་ཁྲལ་མངོན་སླ་བཅོས་བྱེད་པ་མིན། ངེད་ཀྱིས་དུས་རྣམ་ཀུན་ཏུ་ཁོ་པའི་དྲི་
བ་ཡོད་ཚད་ལ་གཟབ་གཟབ་ཀྱིས་དྲིས་ལན་བཏབ་པ་ཡིན།
ངེད་ཀྱིས་བུ་ལ་ནམ་ཡང་མགོ་སྐོར་གཏོང་བ་མིན། དེ་བཞིན་གཞན་ལའང་བསླུ་
བྲིད་བཏང་བ་མེད། རྒྱུ་མཚན་ནི་མགོ་སྐོར་གཏོང་བའི་བྱ་སྤྱོད་དེ་དཀོན་མཆོག་གིས་
མཐའ་གཅིག་ཏུ་བཀག་པའི་ནག་ཉེས་ཤིག་རེད། གལ་སྲིད་ཕ་མས་མགོ་སྐོར་བཏང་བ་
བྱིས་པས་ཤེས་ཚེ། དེས་ཕྱིས་སུ་ཕ་མར་ཡིད་ཆེས་བྱེད་སྲིད་པ་མ་རེད། བྱིས་པའི་ཡིད་
ཆེས་མ་ཐོབ་པའི་མཇུག་འབྲས་ནི་སྐྱི་གཡའ་བ་ཞིག་སྟེ། དེ་ལ་རྟེན་ཅིང་འབྲེལ་བ་ལས་
བྱིས་པས་ཀྱང་རྫུན་ཤོབ་ཀྱིས་གཞན་གྱི་མགོ་སྐོར་བར་བྱེད། ཐེངས་ཤིག་ལ། ཕ་ཆེ་གེ་
མོས་ངེད་ལ་ང་རྒྱལ་དང་བཅས་ཏེ་སྨྲས་པ། ཆོས་རྫི་ཝེ་ཐི་ལགས། ངའི་བུ་ནི་མ་འོངས་
པར་ཆབ་སྲིད་པ་ཞིག་འབྱོན་ཁོ་ཐག་ཡིན་པ་ང་ལ་ཡིད་ཆེས་ཡོད་ཟེར། ང་ཡ་མཚན་ཏེ་
ཁོ་པར་དྲིས་པ། ཁྱོད་ཀྱིས་དེ་སྐད་ཟེར་དོན་ཅི་ཡིན་ཞེས་པར། ཁ་སང་ངའི་བུས་ཁོའི་ཨ་
མས་ཐབ་ཚང་ཆ་སྒམ་དུ་གསོག་ཉར་བརྒྱབ་པའི་བརྔོས་ཚལ་རྐུ་ཟ་བྱས། ཁོས་ལྟར་སྣང་
རྫུན་བཟོ་བྱེད་ཤེས་ཏེ། ཟས་ལྷག་ཁུ་བ་ཞི་ལའི་ངོ་གདོང་ལ་བསྐུས་ནས་བཞག་ཟེར།
ངས་བསམས་ན་ཕ་མ་དེ་འདྲ་ནི་སྐྱོབ་ཐབས་མེད་པ་ཞིག་རེད། གཞན་མགོ་གཡོག་
པའི་ཁོའི་བུའི་སྤྱོད་པ་དེའང་ཁོའི་ས་ནས་བསླབས་འོངས་པ་ངས་ཚོད་དཔག་གིས་ཤེས་
ཐུབ།
ཕ་མ་མི་ཉུང་བ་ཞིག་གིས་རང་གི་བྱིས་པ་རྩེད་ཆས་ཡིན་པར་སྙམ་གྱི་ཡོད། དོན་
ཆེ་མ་ཆུང་གསུམ་རང་གིས་སྒྲུབ་པ་ལས། བྱིས་པར་གང་དང་ཅི་ཡང་ལས་སུ་འཇུག་གི་
མེད།དེའི་མཇུག་འབྲས་ནི་བྱིས་པ་རང་ནུས་ལ་ཡིད་རྟོན་མེད་པ་ཆགས་པ་དེ་རེད། ངའི་
ཆུང་མས་ཁའར་ལ་ཆུང་དུས་ནས་སྒྲོག་གུ་སྒྲོག་རོགས་བྱེད་རྒྱུ་ཡང་ཡང་བསླབས། བུས་
སྒྲོག་སྟངས་ལེགས་པོ་ཤེས་ཀྱི་མེད་ནའང་། ལག་པ་འགུལ་བའི་སྦྱོང་བརྡར་ལ་གང་ལ་
གང་འཚམས་ཀྱི་ཕན་ཐོགས་ཀྱི་ཡོད། དེ་བས། ཁོ་མོ་སུན་སྣང་མེད་པར་ཉིན་བཞིན་བུ་
ལ་སྒྲོག་སྟངས་བསླབས། དེ་ནི་དངོས་གནས་ཁའར་གྱི་ལག་པ་འགུལ་བའི་སྦྱོང་བརྡར་
ལ་ཕན་ཐོགས་པའི་ཐབས་དམ་པར་གྱུར་སོང་།
ཁའར་ལ་ཆུང་དུས་ནས་རང་གི་མའི་ལྭ་བར་སྒྲོག་གུ་སྒྲོག་རྒྱུ་བསླབས་པ་དེས། ཁོ་
པའི་ལག་མཛུབ་ཀྱི་ནུས་པ་སྦྱོང་བ་ལས་གཞན། ཞོར་ལ་གཞན་དོན་བྱེད་པའི་འདུན་
པའང་ཆགས་པར་བྱས། གཞན་ཡང་བུ་ལ་རང་གིས་རང་གི་ལྭ་བ་དང་ལྷམ་གོན་ཚུལ་
བསླབས་པ་སོགས་ཆུང་མར་ལས་བྲེལ་ཤིན་ཏུ་ཆེ་ནའང་། བུ་ལ་སློབ་གསོ་གཏོང་ཕྱིར་
དཀའ་ལས་མཚམས་ཚིགས་མེད་པར་བརྒྱབ་ཡོད།
ཡང་ཕ་མ་ཕལ་ཆེ་བས་བྱིས་པ་ནོར་བུ་བཞིན་བསམས་ནས་གཅེས་སྐྱོང་ཐལ་
དྲགས་པ་བྱེད་དེ། འགྱེལ་བར་སྐྲག་ཅིང་ལོག་པར་འཇིགས། ཉིན་ནས་འཚིག་འགྲོ་དང་
སྲིབ་ནས་ཕྱིད་འགྲོ་སྙམ་པའི་སེམས་ཁྲལ་གྱིས་བྱིས་པ་ནང་དུ་ཉེ་སར་འཚོ། རྩེད་འཇོ་
བྱེད་པའི་གོ་སྐབས་བཀག་པ་དེས་ཀྱང་ཁོ་ཚོའི་ལུས་པོ་སྦྱོང་བརྡར་ལེགས་པོ་ཐོན་གྱི་
མེད། མཚམས་ལ་ལར་བྱིས་པས་བློ་རིག་སྒྲིམ་ནས་དཔེ་ཀློག་སློབ་སྦྱོང་བྱེད་པ་ཀླད་པར་
གནོད་དོགས་ཀྱིས་དཔེ་ཆར་ལྟ་བ་འགོག་ཅིང་སློབ་སྦྱོང་བྱེད་ཐབས་མི་སྟོན། འདི་སོགས་
ཤིན་ཏུ་འཁྲུལ་ཏེ་བྱེད་སྟངས་དེས་བསྐྱེད་པའི་བྱིས་པ་ནི་སྤྱི་ཚོགས་ཐོག་མི་བུ་ལྷག་མ་
ཞིག་བྱུང་བ་རང་ལས་མ་འདས།
གཞན་ཡང་། ཕ་མ་ལ་ལས་སྐྱི་གཡའ་བའི་གཏམ་རྒྱུད་བཤད་དེ་བྱིས་པར་འཇིགས་
སྣང་བསྐུལ་ནས་ཉན་འཇོག་ཡོད་པ་བྱེད། དེ་ལྟ་ན་བྱིས་པའི་བློ་ཡིད་ཞེད་སྣང་གིས་
ཁེངས་ནས་ལྗིད་ཁུར་མ་ཐེག་ཚེ་སྨྱོ་ལ་ཁད་དུ་འགྱུར་ལས་ཀྱང་ཆེ་ན། ཕ་མ་དག་གིས་
ས་སྟེང་འདིར་འཇིགས་སྣང་སྐྱེ་དགོས་པའི་བྱ་དངོས་གང་ཡང་མེད་ཚུལ་བྱིས་པར་ཤེས་
སུ་འཇུག་དགོས། སྤྱིར་བཏང་བྱིས་པ་ནི་ཕ་མར་ཡིད་ཆེས་ཡོད། དེ་བས། ཕ་མའི་ཁྲིད་
སྟོན་མ་འཁྲུལ་ཚེ། ཁོ་ཚོར་མུན་ནག་ལ་འཇིགས་སྣང་ཡོད་པ་སོགས་ཀྱི་སེམས་བྱུང་སྐྱེ་
མི་སྲིད། ཁྱད་པར་དུ་ཕ་མས་འདྲེ་དང་བདུད་དང་གདོན་དང་འབྱུང་བོ་དང་རོ་ལངས་
སོགས་ཀྱི་བཤད་པ་བརྒྱབ་སྟེ་བྱིས་པར་འཇིགས་སྣང་བསྐུལ་མི་རུང་། དེ་ནི་བྱིས་པ་བདེ་
ཐང་དུ་འཚར་ལོངས་འབྱུང་བར་ཕན་ལས་གནོད་ཆེ། ས་སྟེང་འདིར་སྙིང་ཆུང་སྡར་མ་
མང་པོ་མཐོང་དུ་ཡོད་པའང་། ནོར་འཁྲུལ་ཆེ་བའི་སློབ་གསོ་བྱེད་ཐབས་དེ་རིགས་ཡོད་
རྐྱེན་གྱིས་རེད།
ངེད་ཀྱིས་བུ་ལ་གཏམ་རྒྱུད་མང་པོ་བཤད་མྱོང་། སྐབས་ལ་ལར་ལྷ་སྒྲུང་ཡང་བཤད་
པ་ཡིན། འོན་ཀྱང་ངས་གཏམ་རྒྱུད་དེ་རིགས་མིའི་རྟོག་བཏགས་ལས་བྱུང་བ་མ་གཏོགས།
དོན་དངོས་མ་ཡིན་པའི་ཚུལ་ནན་ཏན་དུ་བསྟན་པ་ཡིན། ངས་རྟག་ཏུ་མི་ལ་བརྩོན་
སེམས་སྐྱེད་ནུས་པའི་དཔའ་བོ་དང་དཔའ་མོའི་གཏམ་རྒྱུད་བརྗོད་དེ་ཁའར་གྱི་རྣ་བར་
བསྒྲགས། འདི་ལྟར་བྱེད་དོན་ནི་གཏམ་རྒྱུད་ཀྱི་བྱུང་བ་བརྗོད་པ་ལས། ཁའར་ལ་མི་ཚེའི་
གནས་ལུགས་དང་གཞན་དོན་བྱེད་པའི་སྙིང་སྟོབས་ལམ་ཙམ་ཤེས་སུ་འཇུག་འདོད་པ་
ཡིན།
ཁྱིམ་ཚང་ནི་བྱིས་པ་དགའ་རྩེད་བྱེད་སའི་རྩེད་ར་ཆེན་པོ་ཞིག་ཡིན་འོས་ལ། ཁོ་
ཚོའི་དགའ་སྐྱོ་ལྷུག་ལྷུག་སྟོན་སའི་གར་སྟེགས་ཤིག་ཀྱང་ཡིན་འོས། འོན་ཀྱང་དེ་ཉིད་
འཆལ་བོ་ལང་ཤོར་གཏོང་ས་ནི་ཡིན་མི་འོས། བྱིས་པ་རྣམས་བདེ་སྐྱིད་དང་ལྡན་པའི་
ཁྱིམ་ཚང་གི་ཐུགས་ཁུར་གཟིགས་སྐྱོང་ལས་འཚར་ལོངས་ལེགས་པོ་འབྱུང་རིགས་ལ།
བྱིས་དུས་ནས་རྩིས་ཐང་གི་སེམས་བྱུང་ཡོད་པ་རྐྱང་རྐྱང་ཡིན་འོས་པ་ལས། ཕ་མའི་ནོར་
འཁྲུལ་གྱི་སློབ་གསོའི་འོག མི་བུའི་འགངས་ཆེ་བའི་རང་རྟོན་དང་རང་རྩིས་བཅོམ་སོང་
བ་དེ་འདྲ་ནི་གཏན་ནས་ཡིན་མི་འོས་སོ། །

ལེའུ་བརྒྱད་པ།
གྲོགས་དང་ལྷན་དུ་རོལ་རྩེད་རྩེ་ཚུལ་གདམས།

ཁྱིམ་ཚང་སློབ་གསོ་མ་ལེགས་པའི་བྱིས་པ་ནི་བྱིས་པ་ལས་ཅན་ཞིག་མིན། མི་
རྣམས་ཀྱིས་བྱིས་པའི་གཤིས་སྤྱོད་བཟང་མིན་དང་འཇོན་ཐང་ལྡན་མིན་ནི་དེའི་ལྷན་སྐྱེས་
ལ་རག་ལས་ཡོད་ཅེས་མ་བརྟགས་ཉམས་སྣང་གི་གཏམ་ལབ་ཀྱི་འདུག ཕ་མ་ལ་ལས་
འཁང་ར་འདི་ལྟར་བྱེད་དེ། ངའི་བུ་དེས་སློབ་སྦྱོང་གཏན་ནས་མི་བྱེད། ཇི་ལྟར་བསླབས་
ཀྱང་གོ་མི་ཆོད། དངོས་གནས་ཐབས་རྡུགས་རེད་ཅེས་ཟེར། སྡུག་ཡུས་དེ་སྐད་བཤད་
པ་ཐོས་ཐེངས་རེར། ཁོ་བོའི་ཡིད་སེམས་རབ་ཏུ་སྐྱོ། ཅི་སྟེ་བྱིས་པར་ཕ་མས་ཀྱང་ཡིད་
མི་ཆེས་ན། ཕྱིས་སུ་ཁོ་ཚོར་མདུན་ལམ་ལེགས་པོ་ཡོད་སྲིད་དམ། ཁོ་བོས་ཕ་མ་རྣམས་
ལ་ནན་ཏན་དུ་གདམས་རྒྱུ་ཞིག་ལ། བྱིས་པའི་རང་བཞིན་ནི་མི་ལེགས་པ་མེད། ཁོ་ཚོས་བླློ
སྐྱོན་ཆ་ཅི་བཟོས་པ་ཐམས་ཅད་ཕ་མའི་སློབ་སྟོན་རྣམ་དག་མ་ཐོབ་པས་རེད། བསླབ་པ་
ལེགས་པོ་མི་འདོམས་པའི་ཕ་མ་ནི་མི་བུའི་ཕ་མ་བྱེད་པའི་ཐོབ་ཐང་མེད་ཅེས་པ་དེ་ཡིན།
རོལ་རྩེད་ནི་རོལ་རྩེད་རང་ཡིན།
དར་མའི་མི་ལ་ཁ་རྒྱལ་མགོ་རྒྱལ་གྱི་སྤྱོད་པ་དང་། གཉའ་རེངས་གྱོང་པོའི་རང་
གཤིས་སྐྱོན་ཅན་མཐོང་དུ་ཡོད་པ་ནི་ཕལ་ཆེ་བ་ཆུང་དུས་སུ་སློབ་གསོ་ལེགས་པོ་མ་ཐོབ་
པའི་རྐྱེན་གྱིས་རེད།
བྱིས་པར་གང་དྲན་དྲན་བྱེད་དུ་བཅུག་ཚེ། ཁོས་འདམ་ག་ཅི་ཡང་མ་བཏང་བར་
བྱིས་པ་གཞན་དང་རོལ་རྩེད་རྩེ་རྒྱུ་རེད། དེ་ལྟ་ན་ཁོ་པར་སྐྱོན་ཆ་སྣ་ཚོགས་འགོ་བའི་
སྲིད་པ་ཆེ་ལ། དེ་ལ་རྟེན་ཅིང་འབྲེལ་བ་ལས་མ་རབས་གཤིས་ངན་སྤྱོད་ངན་དུ་འགྱུར་
བའང་ཡོད། ཁོ་བོས་སློབ་གསོ་བཟང་པོ་མ་ཐོབ་པའི་བྱིས་པ་དག་འཛིང་རེས་རྡུང་རེས་
དང་རྒྱལ་འཇོག་ཤོ་རྒྱག་བྱེད་རྒྱུར་དགའ་བ་རྒྱུན་དུ་མཐོང་ལ། བར་འགོག་བསླབ་བྱ་
བརྒྱབ་སྟེ་རྩོད་པ་ཞི་འཇགས་བཟོས་པའང་ཉུང་ཉུང་མིན།
བྱིས་པ་ཚོའི་མ་རབས་སྤྱོད་པ་འདི་དག་མཐོང་ཐེངས་རེར་ཁོ་བོ་ཡིད་སེམས་ཤིན་
ཏུ་ཕངས། གལ་སྲིད་ཁོ་ཚོར་སྔོན་མ་ནས་སློབ་གསོ་ལེགས་པོ་ཐོབ་པ་ཡིན་ན། ད་ལྟ་གུས་
ལྡན་བློ་སྦྱོང་ཡོད་པ་ཞིག་ཡིན་ཀྱང་སྲིད། འོན་ཀྱང་ཁོ་ཚོའི་ཕ་མ་ཚོས་ཁོ་ཚོར་སློབ་གསོ་
ཡག་པོ་བརྒྱབ་མི་འདུག
སློབ་གསོས་འཆུན་འདོམས་བྱུང་མེད་པའི་བྱིས་པ་དེ་དག་རལ་རྒྱལ་འཆལ་རྒྱལ་
རྩིང་སྤྱོད་ཆེ་བ་རྐྱང་རྐྱང་རེད། གངས་རྩེད་རྩེ་སྐབས་ཁོ་ཚོས་རྡོ་ལྟར་སྲ་བའི་གངས་རྡོག་
གིས་རྒྱག་རེས་བྱེད་ཅིང་ཕ་རོལ་པོའི་ལུས་པོ་ལ་རྨས་སྐྱོན་ཕོག་ཐབས་བྱེད། ཁོ་ཚོས་
རྟག་ཏུ་ཕན་ཚུན་རྡོ་དང་དབྱུག་པས་བསྣུན་ཏེ་མགོ་ཁྲག་ལུས་ལ་བསྐོན་པ་ཡོད་ལ། དེ་
བས་ཀྱང་འཇིགས་ཆེ་བ་ནི་བྱིས་པ་ལ་ལའི་མིག་ལ་བསྣད་དེ་ལོང་བར་བྱས་པའང་ཡོད་
འདུག
བྱིས་པ་ཞ་ར་དང་འོན་པ་དང་གྱོལ་བོ་དག་མཐོང་ཐེངས་རེར། ངེད་ཀྱིས་ཁོ་ཚོར་
དབང་པོ་སྐྱོན་ཤོར་གྱི་རྒྱུ་རྐྱེན་དྲིས་པ་ཡིན། ཕལ་ཆེར་གྱིས་ལན་བཏབ་པ་ནི་རོལ་རྩེད་
རྩེ་སྒང་དུ་རྨས་ཕོག་པས་ཡིན་ཟེར།དེ་ལ་ང་ནི་ལུས་གྲང་བ་མེད་ཀྱང་སེམས་ཁོང་འདར་
རྒྱག་རྒྱུ་བྱུང་།
སྔོན་ཆད་ངའི་བུ་ལའང་རྩེད་རོགས་འགའ་རེ་ཡོད། ཡིན་ཀྱང་ངས་བྱིས་པ་དེ་ཚོ་
པྲ་ཆལ་ཡིན་པ་ཤེས་རྗེས། ཁའར་ཁོ་ཚོ་དང་ལྷན་དུ་རོལ་རྩེད་བྱེད་པ་བཀག ངས་འདི་
ནས་བྱིས་པ་དེ་ཚོར་སྐྱོན་བརྗོད་བྱེད་པ་མིན་མོད། ན་ཚོད་མ་སྨིན་ལ་བླང་དོར་འཇུག་
ལྡོག་མི་ཤེས་པ་ཁོ་ཚོར་ཕ་མའི་སློབ་གསོ་བཟང་པོ་མ་ཐོབ་ཚེ། བློ་ཡུལ་དུ་ཤོང་དཀའ་
བའི་ལས་མི་བྱེད་རང་བྱེད་ཡིན་པ་ཀུན་གྱིས་ཤེས་གསལ་ལྟར་རེད།
བྱིས་པ་མིང་ལ་ཨན་ཏི་ཞེས་འབོད་པ་ཞིག་ཡོད་པ་དེ་ཤ་རྒྱགས་ལ་བློ་རྣོ་བའི་ཁར།
སྒྲིག་འཛུགས་ཀྱི་ནུས་པའང་མི་དམན་པ་ཡོད་པ་ཞིག་རེད། དེ་བས་ཁོ་རང་བཞིན་
གྱིས་བྱིས་པའི་འགོ་པར་ཆགས་སོང་། ཁོས་རྟག་ཏུ་བྱིས་པ་གཞན་རྣམས་ཁྲིད་དེ་གཡུལ་
འགྱེད་རྒྱལ་ཕམ་འགྲན་པའི་རོལ་རྩེད་རྩེ་བར་བྱེད།
ཁོ་པར་འགོ་ཁྲིད་ཀྱི་ནུས་པ་ལྷན་སྐྱེས་སུ་ཡོད་ལས་ཆེ། ཁོ་པས་རང་གི་མི་རྟའི་
དཔུང་ཚོགས་བདེ་བླག་གིས་ཁ་ལོ་སྒྱུར་ཅིང་། གཡུལ་འགྱེད་ཐེངས་རེར་ཕ་རོལ་པ་ལས་
མ་རྒྱལ་བ་མེད། འོན་ཀྱང་དཔའ་བོ་དེ་ཐེངས་ཤིག་ལ་ཕམ་སོང་སྟེ།
ཁོས་ཐེངས་དེར་བྱིས་པ་ཚོ་ཁྲིད་དེ་མཁར་རྫོང་བཙན་འཕྲོག་བྱེད་པའི་རོལ་རྩེད་
རྩེ་རྒྱུ་བྱས། རྩེད་རོགས་རྣམས་ཁག་གཉིས་སུ་བགོས། ཁག་གཅིག་ནི་མཁར་རྫོང་འཕྲོག་
མཁན་དང་། ཁག་ཅིག་ཤོས་ནི་མཁར་རྫོང་སྲུང་མཁན་ཏེ་རང་ཉིད་དམག་སྤྱི་བྱས་པའི་
ཚུལ་དུའོ། །
དེར་ཁོ་པ་ལམ་འགྲམ་གྱི་དོས་སྐྱེལ་ཤིང་རྟ་ཞིག་གི་སྒང་ལ་འགོས་ཏེ། མཚམས་
རེར་ཤིང་གི་རལ་གྲི་གཡུག་གཡུག་བྱེད་ཅིང་། མཚམས་རེར་ལག་པ་ཡ་གཅིག་སྐེད་
ལ་བརྒྱབ། རྐང་པ་ཡ་གཅིག་ཤིང་རྟའི་འཁོར་ལོར་སྤོས་ཏེ། དམག་སྤྱི་ཆེན་པོའི་བརྗིད་
ཉམས་ཀྱིས། "ང་ཚོས་གཡུལ་ས་སྲུང་དགོས། དགྲ་བོ་ཚར་གཅོད་གཏོང་དགོས”ཟེར་
རབས།
དེ་དུས་ཁའར་ཡང་བྱིས་པ་དེ་ཚོ་དང་ལྷན་དུ་རོལ་རྩེད་རྩེ་ཞིང་མཁར་རྫོང་སྲུང་
མཁན་གྱི་གྲས་ཡིན་རབས། མཁར་རྫོང་འཕྲོག་རྩིས་བྱེད་པའི་བྱིས་པ་ཚོས་མཁར་རྫོང་
སྲུང་མཁན་རྣམས་ལ་རྡོ་དང་དབྱུག་པ་ཆར་ལྟར་ཕབ་ཀྱང་དམག་སྤྱི་ཨན་ཏིའི་རལ་གྲིའི་
འཕྲུལ་འཁོར་གྱིས་རེ་རེ་བཞིན་ས་ལ་ཕབ།
མཁར་སྲུང་ཨན་ཏིའི་ཕྱོགས་ཀྱིས་འཐབ་ཤུགས་གཅིག་ཏུ་སྒྲིལ་ནའང་། "དགྲ་
ཕྱོགས"ཀྱི་ཚུར་རྒོལ་ཤུགས་དྲག་སྟེ། ཡུད་ཙམ་ན”དགྲ་ཕྱོགས"ཀྱི་དམག་འདྲེན་དེ་ཤིང་
རྟའི་འགྲམ་ལ་བརྒྱུགས་ཏེ་ཨན་ཏིས་སྣང་འཇོག་མ་བྱས་པའི་སྐབས་དང་བསྟུན་ནས་
ཁོའི་སྒལ་པར་རྡོག་ཐོ་གཅིག་བརྒྱབ་པ་ན། ཨན་ཏི་ཨག་སྐད་ཅིག་དང་ལྷན་དུ་ཤིང་རྟ་
ལས་ས་ལ་བརྡབས་བྱུང་།
ང་ཁྱིམ་དུ་སྡོད་ཀྱང་རྒྱང་རིང་དུ་བྱིས་པ་ཚོས་བྲེད་སྐད་རྒྱག་པ་ཐོས། གནས་ཚུལ་
ཅི་བྱུང་ལྟ་རུ་འགྲོ་གྲབས་སུ། ཁའར་བྲེལ་བྲེལ་འཚུབ་འཚུབ་ཀྱིས་ནང་ལ་རྒྱུག་ཡོང་སྟེ་
བྲེད་ཤ་ལངས་བཞིན་བཤད་རྒྱུར།
མ་བཟང་ཐལ། ཨ་ཕ། ཨན་ཏི་ལ་རྨས་སྐྱོན་བྱུང་ཐལ་ཟེར།
ཁའར་བྲེད་ཤ་ལངས་པའི་རྣམ་འགྱུར་ལས་མ་ལེགས་པ་ཆེན་པོ་བྱུང་སོང་བ་ཤེས་
ཐུབ། དེར་ང་ཚོ་གང་མགྱོགས་མང་མགྱོགས་ཀྱིས་གནས་དེར་བརྒྱུགས། དེ་དུས་ཀྱི་ཁྲག་
དྲི་བྲོ་བའི་རྣམ་པ་དེས་ང་ཚོའི་དོན་སྙིང་མིད་པར་འཚངས་པར་བྱས་ཤིང་ག་བྱེད་འདི་
བྱེད་མེད་པར་གྱུར།
བྱིས་པ་ཚོས་བཤད་ན། ཨན་ཏི་ཤིང་རྟ་ལས་ལྷུང་བ་དང་ཏག་ཏག་ཟོར་བ་ཞིག་གི་
ཡུ་བའི་སྟེང་ལ་ལིངས་ཀྱིས་ལྷུང་། ལྗིད་ཤུགས་ཟོར་བའི་ཡུ་བར་བརྡབས་པ་དང་ཟོར་
ཁ་གྱེན་ལ་འཕར་ཏེ་ཟོར་རྩེ་རྣོན་པོ་ཨན་ཏིའི་བརླ་ཤར་ཕོག ཁྲག་རྒྱུན་མ་ཆོད་དེ་ཐམས་
ཅད་འཇིགས་འཇིགས་སུ་ཡོད།
ཨན་ཏི་ས་ལ་འགྱེལ་ཏེ་མཚམས་ཚིགས་མེད་པར་འཁུན་སྒྲ་སྒྲོག བརླ་སུག་ཐམས་
ཅད་ཁྲག་གིས་སྦགས། རྩེད་རོགས་སུས་ཀྱང་ཟོར་བ་འབལ་མ་ནུས། དངོས་གནས་བྲེད་
ཤ་ལང་བ་ཞིག་རེད།
ང་ཚོས་ཨན་ཏི་སྨན་ཁང་དུ་བསྐྱལ་རྗེས་བུ་ཁའར་ན་རེ། ངས་ཨན་ཏི་ལ་རྗེས་སུ་
ཡི་རང་བྱེད་ཀྱི་ཡིན། ཁོ་པ་སྐྱེས་ཕོ་རབ་ངོ་མ་ཞིག་རེད་ཟེར།
ང་ཡ་མཚན་ཏེ་བུ་ལ་དྲིས་པ། ཁའར། ཁྱོད་ཀྱིས་ཨན་ཏི་སྐྱེས་ཕོ་རབ་ཅིག་རེད་ཟེར་
དོན་ཅི་ཡིན་ཞེས་པར།
ཨན་ཏི་དཔའ་ངར་ཅན་ཞིག་རེད། མཁར་རྫོང་སྲུང་ཆེད་ཁོ་ལ་རྨས་ཕོག་པ་རེད་
ཅེས་གུས་སྨོན་གྱི་ཉམས་ཀྱིས་བཤད།
དེ་འདྲ་གཏན་ནས་མ་རེད། ཁའར། ཨན་ཏི་ལ་རྡོག་ཐོ་བརྒྱབ་སྟེ་ཤིང་རྟ་ལས་
འཕེན་མཁན་དེ་བྱིས་པ་བསམ་ཤེས་ཤིག་མ་རེད། དེའི་མི་ཚད་ཨན་ཏིའི་སྤྱོད་པ་དེའང་
སྐྱེས་ཕོ་རབ་ཅིག་གི་རྟགས་མ་རེད་ཅེས་བཤད་ཀྱང་། ཁའར་གྱིས་ཁྱོན་ནས་མ་རྟོགས་པར།
ཨ་ཕ། སྐྱེས་ཕོ་རབ་ཅིག་ཡིན་ན་དཔའ་ངར་ལྡན་དགོས་ཞེས་ཁྱེད་ཀྱིས་སྔོན་ཆད་
ང་ལ་བཤད་པ་མིན་ནམ། འོ་ན་ཨན་ཏིའི་དཔའ་རྟགས་དེ་དཔའ་ངར་ཆེ་བའི་རྟགས་
མིན་ནམ་ཟེར།
ངས་བྱིས་པ་ཚོས་བསམ་ཤེས་ཀྱི་མེད་པ་ད་ལྟ་ད་གཟོད་ཤེས། ཁོ་ཚོས་གང་ཞིག་
སྒྲུབ་རུང་བ་དང་གང་ཞིག་སྒྲུབ་མི་རུང་བ་ད་དུང་ཤེས་ཀྱི་མེད།
ངས་ཡང་བསྐྱར་བུ་ལ་དྲིས་པ། དེ་རིང་ཁྱོད་ཀྱིས་རྩེད་རོགས་ཚོ་དང་མཉམ་དུ་ཅི
ཞིག་བྱས་པ་ཡིན་ཞེས་པ་ལ།
ང་ཚོས་མཁར་རྫོང་འཕྲོག་རེས་བྱེད་པའི་རོལ་རྩེད་རྩེ་བ་ཡིན་ཞེས་ང་རྒྱལ་དང་
བཅས་ཏེ་བཤད། དེར་ངས་རོལ་རྩེད་རྩེ་ཐབས་ལས་ཁའར་ལ་གང་དག་ངོ་མ་དང་གང་
དག་བཅོས་མ་ཡིན་པའི་སློབ་གསོ་གཏོང་དགོས་པ་དྲན།
ངས་ཁའར་གྱི་མགོ་ལ་བྱིལ་བྱིལ་བྱེད་ཞོར། རེད་ཡ། དེ་རོལ་རྩེད་ཅིག་ཡིན་པ་མ་
གཏོགས་འཐབ་འཛིང་ངོ་མ་མ་རེད། ཁྱོད་ཀྱིས་དཔའ་བོ་ལ་སེམས་གཏིང་ནས་དད་གུས་
བྱེད་པ་དེ་འཕྱུག་མེད། ཡིན་ནའང་ཁྱོད་ཀྱིས་ཤེས་དགོས་པ་ནི། སྐྱེས་ཕོ་རབ་ཟེར་བ་ཚེ་
སྲོག་ལ་མི་འཛེམ་པའི་དཔའ་ངར་ཆེ་བ་ཁོ་ན་དེ་ཙམ་མིན། ཁྱོད་ཚོ་རོལ་རྩེད་རྩེ་ན་རྒྱག་
རེས་བྱེད་དགོས་དོན་ཅི་ལ་ཡོད། འཐབ་རེས་འཛིང་རེས་བྱེད་པ་དེ་དམུ་རྒོད་ཀྱི་སྤྱོད་པ་
རེད། དམུ་རྒོད་ཀྱི་སྤྱོད་པ་དེས་གྲོགས་པོ་ཡིན་ཀྱང་དགྲ་བོར་བསྒྱུར་འགྲོ། ཨན་ཏི་ལ་རོལ་
རྩེད་རྩེ་སྐབས་རྨས་ཕོག་ནའང་། རྨས་ཕོག་ཏུ་འཇུག་མཁན་དེར་ཁོ་སྡང་སེམས་སྐྱེ་རྒྱུ་
རེད། དེས་ན་མ་གཞི་གྲོགས་པོ་ཡིན་པ་དེའང་དགྲ་རུ་གྱུར་ནས་འཁོན་སེམས་བཟུང་སྟེ་
ནམ་ཞིག་གོ་སྐབས་ཡོད་ཚེ་འཁོན་ལན་བསློག་ཁོ་ཐག་རེད། ངས་ཁྱོད་ཚོ་གྲོགས་པོའི་
བར་ལ་བློ་ཡུལ་ལས་འདས་པའི་དོན་བྱུང་རྐྱེན་གྱིས་ཕན་ཚུན་དགྲ་རུ་འགྱུར་བ་མཐོང་
མི་འདོད་ཅེས་བརྗོད་པ་བུས་གསན་རྗེས་བསམས་བསམས་ནས་འདི་སྐད་དུ། ཅི་བཤད་
ཀྱང་ངས་ཨན་ཏི་ལ་རྗེས་སུ་ཡི་རང་བྱེད་ཀྱི་ཡིན། ཁོའི་དཔའ་ངར་དེ་ལྟ་བུ་སུ་ལའང་
མེད་ཟེར། ཕར་བལྟས་ན་ཁའར་གྱིས་ད་དུང་གནས་ལུགས་གོ་ཡི་མེད་པ་འདྲ། ངས་ཡང་
བསྐྱར་བརྗོད་པ།
ཨན་ཏི་ནི་དངོས་གནས་རིག་བཟང་དཔའ་ངར་ཅན་ཞིག་རེད། ཡིན་ནའང་ཉི་མ་
རྟག་པར་རྒྱག་རེས་རྡུང་རེས་བྱས་ན་མཐའ་མཇུག་ཅི་འདྲ་རེད། དེ་རིང་ཁོ་ཟོར་བས་མ་
རྨས་པའི་དབང་དུ་བཏང་ནའང་། ནམ་ཞིག་ལ་རྐང་ཆག་ལག་ཆག་ཏུ་འགྲོ་སྲིད་ཀྱི་རེད།
ལུས་རྨ་ཤུལ་གྱིས་གང་བའི་བྱིས་པ་ཞིག་ཆེར་སྐྱེས་ན་ཅི་བྱེད་ནུས། ཁོ་མ་འོངས་པར་
དམག་དཔོན་ཞིག་བྱེད་བསམ་ན། ད་ལྟ་ནས་བཟུང་རང་ཉིད་སྲུང་ཤེས་དགོས། དབང་པོ་
སྐྱོན་ཅན་ཞིག་གིས་དམག་དཔུང་ཁ་ལོ་སྒྱུར་ཏེ་འཐབ་འཛིང་བྱེད་ནུས་ཀྱི་མ་རེད། ཁྱོད་
ཚོ་ད་དུང་བྱིས་པ་རེད། རོལ་རྩེད་ཇི་ལྟར་རྩེ་དགོས་པ་ཤེས་ཀྱི་མི་འདུག རོལ་རྩེད་ནི་
རོལ་རྩེད་ཡིན་པ་མ་གཏོགས་ངོ་མ་ག་ལ་ཡིན། ནམ་ཞིག་ན་ཁྱོད་ཚོ་དངོས་གནས་འཐབ་
འཁྲུག་ཏུ་ཞུགས་ནས་དགྲ་བོར་སྲོག་བསྡོས་བྱེད་དགོས་བྱུང་ན། དེ་དུས་ད་གཟོད་དཔའ་
ངར་ཡོད་མེད་ཤེས་ཀྱི་རེད།
ཁའར་གྱིས་ཉན་པ་མཚམས་འདིར་སླེབས་དུས་ཁོ་རྨོངས་གཉིད་ལས་གློ་བུར་དུ་
སད་དེ། ངས་ཤེས་ཐལ་ཞེས་ཟེར།
བྱིས་པ་ཚོ་རོལ་རྩེད་རྩེ་སྐབས་མ་ཤེས་པའི་དབང་གིས་ཁོ་ཚོར་རྨས་སྐྱོན་འབྱུང་བ་
ཡོད། ཕ་མས་དུས་ཐོག་ཏུ་སློབ་གསོ་མ་བཏང་བ་ཡིན་ན། མཇུག་འབྲས་ཡ་ང་བ་འབྱུང་
ལས་ཆེ།
ངེད་ཀྱིས་བུ་ལ་རྟག་ཏུ་གཞན་དང་འཐབ་རེས་རྡུང་རེས་བྱེད་མི་རིགས་པའི་
བསླབ་བྱ་བརྒྱབ་པ་ཡིན། འཐབ་རེས་རྡུང་རེས་བྱེད་པ་དེས་བྱིས་པའི་ལུས་པོ་ལ་གནོད་
པར་མ་ཟད། སེམས་ནང་ལའང་གདུག་པའི་ས་བོན་འཇོག་སྲིད། སེམས་ལ་བཟོས་པའི་
རྨ་ཁ་ནི་རོལ་རྩེད་ལས་བཟོས་པའི་རྨ་ཁ་ལས་ཀྱང་ཚབས་ཆེ་བ་སྨོས་མ་དགོས།
བྱིས་པར་འཁོན་སེམས་སྐྱེས་ཚར་ཚེ། གནམ་འོག་འདིར་འཇིགས་རུང་དེ་བས་ཆེ་
བ་མེད། འཁོན་སེམས་ཀྱིས་བྱིས་པ་ཁོ་རང་གྲོགས་མེད་ཁེར་རྐྱང་དུ་འཛུད་པར་མ་ཟད།
ཕ་མར་ངོ་ལོག་རྒྱབ་གཏོད་དང་གཞན་དག་དགྲར་འཛིན་གྱི་བསམ་པའང་སྐྱེ་བ་ཡིན།
བྱིས་པ་ལ་ལས་ལེགས་ཉེས་བླང་དོར་འབྱེད་མི་ཤེས་པ་ནི་ཕ་མའི་སློབ་སྟོན་ནོར་
བའི་རྐྱེན་གྱིས་རེད། ཕ་མ་དག་གིས་བྱིས་པར་བདེ་སྐྱིད་ཀྱི་ཁོར་ཡུག་མ་བསྐྲུན་པའི་རྒྱུ་
མཚན་གྱིས་ཁོ་ཚོ་ཆོ་མེད་མདོ་མེད་ཆགས་ཤིང་། ས་སྟེང་འདིར་ཕུན་ཚོགས་མཛེས་སྡུག་
གི་བྱ་དངོས་ཇི་སྙེད་ཡོད་པ་ཤེས་ཀྱི་མེད། བྱིས་པ་དེ་ཚོས་དཔེ་ཆའི་ཕན་ཡོན་མ་རྟོགས་
ཕྱིར། རྩོམ་རིག་སྒྱུ་རྩལ་གྱི་བསམ་བློའི་དཔལ་ལ་རོལ་ཐུབ་ཀྱི་མེད། ཁོ་ཚོ་ཉི་མ་དུ་ཤར་
ལ་ལས་མེད་སྡོད་རྐྱང་གིས་འཐབ་རེས་འཛིང་རེས་བྱེད་པ་མིན་ཚེ་ཤོ་རྒྱག་རྒྱལ་འཇོག་
གི་ལས་ལ་འཇུག དེ་མཐའ་དག་ནི་ཕ་མའི་མཛུབ་སྟོན་བསླབ་བྱ་མ་ལེགས་པའི་རྐྱེན་ཏེ།
བྱིས་པའི་གཞོན་དུས་དེ་མུར་འཚོ་བ་ཡིན་ན་ཕྱིས་སུ་བདེ་སྐྱིད་འབྱུང་བ་དཀའ་མོ་རེད།
ཁྱིམ་ཚང་སློབ་གསོ་མ་ལེགས་པའི་བྱིས་པ་ནི་བྱིས་པ་ལས་ཅན་ཞིག་མིན། མི་
རྣམས་ཀྱིས་བྱིས་པའི་གཤིས་སྤྱོད་བཟང་མིན་དང་འཇོན་ཐང་ལྡན་མིན་ནི་དེའི་ལྷན་
སྐྱེས་ལ་རག་ལས་ཡོད་ཅེས་མ་བརྟགས་ཉམས་སྣང་གི་གཏམ་ལབ་ཀྱི་འདུག ཕ་མ་ལ་
ལས་འཁང་ར་འདི་ལྟར་བྱེད་དེ། ངའི་བུ་དེས་སློབ་སྦྱོང་གཏན་ནས་མི་བྱེད། ཇི་ལྟར་
བསླབས་ཀྱང་གོ་མི་ཆོད། དངོས་གནས་ཐབས་རྡུགས་རེད་ཅེས་ཟེར། སྡུག་ཡུས་དེ་སྐད་
བཤད་པ་ཐོས་ཐེངས་རེར། ཁོ་བོའི་ཡིད་སེམས་རབ་ཏུ་སྐྱོ། ཅི་སྟེ་བྱིས་པར་ཕ་མས་ཀྱང་
ཡིད་མི་ཆེས་ན། ཕྱིས་སུ་ཁོ་ཚོར་མདུན་ལམ་ལེགས་པོ་ཡོད་སྲིད་དམ། ཁོ་བོས་ཕ་མ་
རྣམས་ལ་ནན་ཏན་དུ་གདམས་རྒྱུ་ཞིག་ལ། བྱིས་པའི་རང་བཞིན་ནི་མི་ལེགས་པ་མེད།
ཁོ་ཚོས་སྐྱོན་ཆ་ཅི་བཟོས་པ་ཐམས་ཅད་ཕ་མའི་སློབ་སྟོན་རྣམ་དག་མ་ཐོབ་པས་རེད།
བསླབ་པ་ལེགས་པོ་མི་འདོམས་པའི་ཕ་མ་ནི་མི་བུའི་ཕ་མ་བྱེད་པའི་ཐོབ་ཐང་མེད་ཅེས་
པ་དེ་ཡིན།
གོང་གསལ་རྒྱུ་རྐྱེན་དེ་དག་གི་རྐྱེན་ལས་ཁའར་གྱིས་རྩེད་རོགས་འཚོལ་སྐབས་
ངེད་ཀྱིས་དོ་ནན་ཆེས་ཆེར་བྱས་པ་ཡིན། ངེད་ཀྱིས་ཁའར་དགའ་ཕྱོགས་མཐུན་པའི་
བྱིས་པ་དང་ལྷན་དུ་དགའ་རྩེད་དང་སློབ་སྦྱོང་བྱེད་དུ་བཅུག ཁོ་ཚོས་ཟློས་གར་ལས་ཀྱི་
འཁྲབ་གཟུགས་འཁྲབ་པ་དང་། སྙན་ངག་གྱེར་འདོན་བྱེད་པ། ཡང་ན་གནད་དོན་གང་
རུང་བགྲོ་གླེང་བྱེད་པ་མཐོང་ཐེངས་རེར། ཁོ་བོའི་ཡ་ཁོག་སྤྲོ་བས་བརྟས་ཤིང་ཡིད་སྨོན་
འཆོར་རྒྱུ་བྱུང་།
རྩེད་རོགས་དང་འགྲོ་འོང་བྱེད་པ་ཚོད་འཛིན་ཤེས་དགོས་པ།
ངེད་ཀྱིས་ཁའར་ལ་བྱིས་པ་གཞན་དག་དང་འགྲོ་འོང་བྱེད་པ་ཚོད་འཛིན་ཤེས་
རྒྱུའི་བསླབ་པ་བརྒྱབ་ཅིང་། གང་ལ་གང་བསྟུན་མཁས་པར་གདམས། ངེད་ཀྱི་ཁྱིམ་ནང་
ལ་འུར་ཟིང་སྐད་ཅོར་རྒྱག་རོགས་མེད་པས། གཤིས་ཀ་ཐལ་མཐར་ལྷུང་ཉེན་གྱི་དོགས་པ་
མི་དགོས།
ཁའར་ནི་ཤག་རོགས་ཀུན་ཤིན་ཏུ་དགའ་ས་ཞིག་ཡིན། ཁོ་གཞན་དང་འཐབ་རེས་
རྡུང་རེས་གཏན་ནས་བྱས་མྱོང་མེད། ངན་པ་ཁ་ཅིག་ལ་འཆམ་མིན་བྱུང་བའི་དབང་དུ་དེ
བཏང་ནའང་། ཚར་རྒྱུ་རྫོགས་རྒྱུ་མེད་པའི་ཁ་འཛིང་བྱེད་མི་སྲིད། ཁའར་ད་ལྟ་ལོ༡༤རེད། 
འདིའི་རིང་ལ་ཁོ་ཤག་རོགས་དང་ཁ་འཛིང་བྱུང་བ་མེད། ཁོས་སློབ་གྲྭ་ཆེན་མོར་སློབ་
གཉེར་བྱེད་སྐབས། སློབ་གྲོགས་ཚོ་དང་མཉམ་དུ་རིགས་གཞུང་དཔྱད་བསྡུར་རྟག་ཏུ་
བྱེད་མོད། འོན་ཀྱང་སློབ་གྲོགས་ཀྱི་མཛའ་གཅུགས་ལ་དང་དང་དོད་དོད་རབ་ཏུ་བྱེད།
ཁའར་སློབ་གྲོགས་ཚོ་དང་བསྡུར་ན་ལོ་ན་ཤིན་ཏུ་ཆུང་། ཁ་ཤས་དེ་ལ་ཕྲག་དོག་བྱེད་
པའང་ཡོད། ཡིན་ཀྱང་ཁའར་གྱི་རྣམ་འགྱུར་ལ་དཔྱོད་ཤེས་དཀྱེལ་ཡངས་ཆེ་ཕྱིར། ཕལ་
ཆེ་བས་རྣམ་དག་གིས་མཛའ་འབྲེལ་བྱེད་ཀྱི་ཡོད་ཅིང་ལ་ལ་ནི་མི་བསླུ་བའི་གྲོགས་པོར་
གྱུར་པའང་ཡོད། ཁོ་བོ་དེ་ལ་ཡིད་མགུ་ཞིང་སེམས་བཟང་གི་གྲོགས་པོ་དེ་དག་གི་བཀའ་
དྲིན་ཡིད་ལ་བྱས་ཡོད་པ་ཡིན།
ངེད་ཀྱིས་ཁའར་བྱིས་པ་གཞན་དག་དང་དགའ་རྩེད་བྱེད་པ་འགོག་པ་མིན་མོད་
ཀྱི། ངེད་ཀྱི་ལྟ་རྟོག་ལས་ད་གཟོད་ཕན་ཚུན་འབྲེལ་འདྲིས་འགྲོ་འོང་བྱེད་དུ་བཅུག
དགའ་རྩེད་ཀྱི་ཚོད་ཟིན་ཚེ། ཁོ་ཚོས་ཕན་ཚུན་བཟོད་སྒོམ་གུ་ཡངས་བྱེད་ཤེས་ལ།
ཁྲིམས་མེད་ལུགས་མེད་ཀྱི་བྱ་བ་བྱེད་པ་བཀག དེ་ལྟ་ན་བྱིས་པའི་སྤྱོད་པ་ངན་པའང་
རང་བཞིན་གྱིས་ཁེགས་སོང་བ་ཡིན།
ངེད་ཀྱིས་ཁའར་ལ་དེ་ལྟར་སློབ་གསོ་བཏང་བར་གྲུབ་འབྲས་མིག་མཐོང་ལག་ཟིན་
དུ་ཐོབ། གང་ཡིན་ཟེར་ན། ཁོ་པར་སྤྱོད་པ་ངན་པས་མ་གོས་ཤིང་མི་ལས་དགུ་ལས་བྱེད་
པ་ལྟ་ཞོག ཐ་ན་གཞན་པས་བསྙད་བརྐོ་འཁྲུག་རྐྱེན་སློང་བ་དག་ཀྱང་ཐབས་ཤེས་བསྐོར་
ནས་ཁ་མཆུ་སྡུམ་ཐུབ་ཀྱི་ཡོད།དེའི་ཕྱིར། ཁའར་ལ་འབྲེལ་འདྲིས་བྱེད་མཁན་ཞིག་ཡིན་
ཕྱིན་ཁོ་པར་མི་དགའ་བ་གཅིག་ཀྱང་མེད།
ངེད་ཀྱིས་ཁའར་ཁྲིད་དེ་ག་ས་གར་ཡུལ་སྐོར་སྤྲོ་གསེང་ལ་ཕྱིན་མྱོང་། ས་གར་ཕྱིན་
གྱི་གྲོགས་པོ་དག་གིས་བསམ་པ་རྣམ་དག་གིས་འབྲལ་མི་ཕོད་པ་ལྟར་བྱེད། གོང་གསལ་
དོན་དངོས་ལས་ར་སྤྲད་པ་ནི། བྱིས་པར་རྩེད་རོགས་མེད་ཚེ་བྱིས་དུས་ཀྱི་སྤྲོ་སྣང་ཉམས་
ནས་ཁེར་རྐྱང་གཅིག་པུར་རྒྱུ་བའི་གཤིས་ཀ་ཆགས་པར་བྱེད་ཅེས་པའི་ལྟ་ཚུལ་དེ་ནོར་
འཁྲུལ་ཡིན་པ་བདེན་དཔང་བྱས་སོང་། ཕ་མ་ལ་ལས་བྱིས་པའི་གང་དྲན་ཅི་འདོད་
དབང་བཙན་པར་བྱས་ཏེ་འདམ་ག་མེད་པར་དགའ་རྩེད་བྱེད་དུ་འཇུག་པ་དེར་ངེད་
ཀྱིས་མཐའ་གཅིག་ཏུ་དགག་པ་རྒྱག་གི་ཡིན།
རོལ་རྩེད་ལས་མི་ཚེའི་སྐྱིད་སྡུག་ཉམས་སུ་མྱོང་བ།
ང་ནི་ཆུང་མ་མཛངས་མ་སེམས་བཟང་ཞིག་དང་ཕྲད་པར་ཞེ་བློ་གཏིང་ནས་དགའ་
ཡོད། འདི་ནི་ངེད་ཀྱི་ལས་བསོད་དང་བདེ་སྐྱིད་ཆེན་པོ་རེད། ཆུང་མ་ནི་མཛངས་མ་ཡང་
རབ་ཅིག་ཡིན་པར་མ་ཟད། འགན་སེམས་མི་དམན་པའི་མ་ཡུམ་རླབས་ཆེན་ཞིག་ཀྱང་
ཡིན། བུ་ལ་སློབ་གསོ་གཏོང་བའི་ལས་རིམ་དུ། ཁོ་མོས་ལུས་སེམས་ཉིས་ཆ་ནས་དཀའ་
ལས་གང་མང་བརྒྱབ་ཡོད། ཨ་མ་དེ་ལྟ་བུ་ཞིག་ཡོད་པ་བུ་ཁའར་གྱི་བསོད་ནམས་ཀྱང་རེད།
ངེད་ཀྱིས་བུ་ལ་ཐབ་ཆས་སྐོར་གསུམ་གྱི་རྩེད་ཆས་ཉོས་འོངས་པར། ངེད་ཀྱི་ཆུང་
མས་ཨ་མ་གཞན་དག་ལྟར་རྩེད་ཆས་བྱིས་པའི་མདུན་ལ་གཡུགས་ནས་ཅི་འདོད་བྱེད་དུ་
འཇུག་པ་མ་ཡིན་ཏེ། རྩེད་ཆས་ལ་བརྟེན་ནས་བྱིས་པའི་བློ་སྒོ་འབྱེད་པར་བྱེད། གདམས
ཆུང་མས་རྟག་ཏུ་ཁྱིམ་ལས་ཀྱི་ཞོར་དུ་བུ་ལ་དྲི་བ་དྲིས་ལན་འདེབས་ཤིང་སུན་སྣང་
གང་ཡང་མེད། ཁོ་མོས་ཐབ་ཆས་སྐོར་གསུམ་ལས་ཟ་མ་གཡོས་སྦྱོར་སློབ་ཅིང་། ཟ་མ་
གཡོས་སྦྱོར་བཟོ་བའི་ཐབས་ལ་བརྟེན་ནས་འཚོ་བའི་སྐྱིད་སྡུག་ཉམས་སུ་མྱོང་བར་བྱེད།
ཁོ་མ་བུས་སྐབས་ལ་ལར་སོ་སོར་ཁྱིམ་བདག་མོ་དང་མ་ཆེན་གྱི་ཆས་སྤྲས་ཏེ་འཁྲབ་
སྟོན་བྱེད། བུས་རང་ཉིད་ནི་ཁྱིམ་བདག་མོར་རྫུ་ལ། ཨ་མ་ནི་མ་ཆེན་ཡིན་མདོག་ཁ་བོ་སྟོན།
དེ་ལྟ་ན་ཨ་མས་བུ་ལ་བཀའ་འདྲི་ཞུ་དགོས་ཏེ། གལ་སྲིད་ཁའར་གྱིས་བཀའ་བསྒོ་གནང་བ
རྣམས་ཁྱིམ་བདག་མོའི་ངང་ཚུལ་ལས་འདས་ཚེ། ཁོ་པ་ཁྱིམ་བདག་མོའི་གོ་ཐོབ་ལས་ཕབ་
སྟེ་མ་ཆེན་གྱི་ཚད་དུ་སྡོད་དགོས། དེར་ཁྱིམ་བདག་མོའི་གོ་ཐོབ་རེག་པའི་ཨ་མས་བུ་མ་
ཆེན་ལ་བཀའ་མངགས་སྣ་ཚོགས་གནང་སྟེ། དཔེར་ན། སྔོ་ཚལ་ཆུ་འཁྲུད་རྒྱག་རྒྱུའམ་ཡང་
ན་བྲོ་རྫས་ཅི་རིགས་འཁྱེར་འོང་དགོས་པའི་ལས་བཅོལ་སོགས་བྱེད། གལ་ཏེ་བུས་བཀའ་
མངགས་ཇི་བཞིན་མ་གྲུབ་ཚེ། མ་ཆེན་གྱི་འོས་ཐང་ཡང་མེད་པ་བཟོ་བ་ལྟ་བུའོ། །
ཆུང་མས་དུས་རྒྱུན་དུ་སྤྲོ་སྣང་ཆེན་པོས་མོ་དང་ཁའར་བར་བྱུང་བའི་དགོད་བྲོ་
བའི་གཏམ་རྒྱུད་ང་ལ་བཤད་རྒྱུ་ཡོད། མོས་བཤད་པ་དཔེར་ན།
ང་མ་ཆེན་དུ་རྫུ་བ་དང་བུ་ཁྱིམ་བདག་མོ་ཡིན་ཁུལ་བྱེད་སྐབས་ངོ་མས་དགོད་ཁ་
ཤོར་འགྲོ། ངེད་གཉིས་ཀྱིས་ཐོག་མར་ཁ་ཆད་བྱས་པ་ནི། བུས་བཀའ་ཕབ་རྗེས། གལ་ཏེ་
ང་ལ་ལས་ཀའི་ནོར་འཛོལ་བྱུང་བ་བུས་མ་ཤེས་པ་ཡིན་ན། ཁོ་ཁྱིམ་བདག་མོའི་གོ་ཐོབ་
ལས་མར་འབབ་རྒྱུ་བྱས་ཡོད། དེ་བས་ངས་བསམ་བཞིན་ལས་འཛོལ་ཤོར་བའི་ཚུལ་
གྱིས་བུ་ལ་ཉམས་སད་བྱས། ཡིན་ཀྱང་ཁའར་རིག་པ་ཆེ་བས་ངས་མ་འགྲིག་པ་གང་བྱས་
ཀྱང་ཁོས་དེ་མ་ཐག་མཐོང་འགྲོ། དེ་ནས་ངས་ཁོ་ལ་རང་སྐྱོན་ངོས་ལེན་བྱེད་དགོས། དུས་
དེར་བུས་གཟབ་ནན་གྱིས་ང་ལ་སློབ་གསོ་གཏོང་གི་རེད། སྐབས་ལ་ལར་ངས་ངན་ཤེད་
ལེ་ལོ་འཚོང་བ་ལ། ཁོས་ངས་ནམ་རྒྱུན་ཁོ་ལ་སྐྱོན་བརྗོད་བྱེད་པའི་ཁ་ཚིག་གིས་ང་ལ་
སྐྱོན་བརྗོད་བྱེད་ཀྱི་འདུག ང་སློབ་མ་དང་བུ་དགེ་རྒན་ཡིན་ཚུལ་འཁྲབ་སྟོན་བྱེད་དུས།
ཁོས་ཁྲིད་པ་ཡག་པོ་ཞེ་དྲག་ཡིན་ཀྱང་ངས་བསམ་བཞིན་ཡག་པོ་མེད་ཚུལ་ལབ་ན། ཁོས་
ང་ལ་དགེ་རྒན་ངོ་མའི་ཚུལ་གྱིས་ཚོགས་གཏམ་གཏོང་བ་རེད་ཅེས་སོགས་བརྗོད།
རོལ་རྩེད་འདི་སོགས་ལས་ད་གཟོད་ཁའར་གྱི་མ་འོངས་པའི་འཚོ་བ་ལམ་ལྷོངས་
འབྱུང་བའི་ཉམས་མྱོང་བསགས་ཡོད་པ་ཡིན།
ཆུང་མས་དུས་ངེས་མེད་དུ་ཁའར་དང་ལྷན་དུ་རོལ་རྩེད་རྩེ། ལན་རེར་འཁྲབ་
གཞུང་ནང་བཞིན་འཁྲབ་སྟོན་བྱེད།དེ་ཡང་འཚོ་བ་ལས་ཀྱི་མཐོང་ཐོས་མྱོང་གསུམ་ལྟར་
འཁྲབ་པ་ཡོད་ལ། སྔོན་བྱུང་ལོ་རྒྱུས་རྣམ་ཐར་ནང་བཞིན་འཁྲབ་རྒྱུའང་ཡོད།
ཆུང་མས་ད་དུང་ཁའར་ལ་ཡུལ་སྐོར་ལྗོངས་རྒྱུའི་རོལ་རྩེད་རྩེ། དེས་གསོན་ཉམས་
དོད་པོས་ཁའར་གྱི་ཡིད་ལ་ལོ་རྒྱུས་དང་ས་རྒྱུས་ཀྱི་ཤེས་བྱ་གོ་སླ་ཞིང་འཇགས་བདེ་བར་
བྱེད། སྐབས་ལ་ལར་ངས་ཀྱང་ཁའར་དང་མཉམ་དུ་དེ་ལྟ་བུའི་རོལ་རྩེད་རྩེ། ང་ཚོས་
དམག་སྤྱི་དང་དམག་མིའི་ལད་མོ་བྱེད་དེ། དམག་སྤྱི་དང་དམག་མི་གང་འཁྲབ་ཀྱང་
ཁའར་གྱིས་ཧུར་ཐག་འབད་ཐག་བྱེད། ཁོས་མཚམས་མཚམས་ལ་དཔའ་སྤོབས་ཆེ་
བའི་དམག་སྤྱིའི་ཟོལ་གྱིས་དམག་མི་ངའི་ཐོག་ལ་བཀའ་འབེབས་ཤིང་། ཡང་མཚམས་
མཚམས་ལ་ཁོ་དམག་མིར་བརྫུས་ཏེ་ང་དམག་སྤྱིའི་བཀོད་འདོམས་ལ་ཉན་བཟོ་སྟོན།
བུས་རང་ཉིད་ཀྱི་གོ་བ་ལྟར་འཁྲབ་གཟུགས་གང་ཡིན་གསོན་ཉམས་ལྡན་ལ་གྲུང་
ཤ་དོད་པོས་འཁྲབ་ནུས་ཤིང་། ཁོ་པའི་འཁྲབ་སྟོན་འཆར་སྒོ་ཤིན་ཏུ་ཡངས། ཁོས་ད་དུང་
རང་ཉིད་ཀྱི་དྲན་འཆར་ནང་ལྟར་སྐྱེས་ཕོ་མོ་དང་ལོ་ཚོད། ལས་རིགས་མི་འདྲ་བའི་མི་
སོགས་ཇི་མ་ཇི་བཞིན་འཁྲབ་སྟོན་བྱེད་ནུས།
རོལ་རྩེད་དེ་རིགས་བུ་ལ་ཕན་གོ་ཤིན་ཏུ་ཆེ། དེས་བྱིས་པའི་རང་རྐྱ་ཐུབ་པའི་རང་
ཚུགས་དང་། དྲན་ཤེས། རྟོག་དཔྱོད། རྣམ་འབྱེད། གསར་གཏོད་ཀྱི་བློ་ནུས་སོགས་སྐྱེད་
སྲིང་ཐུབ་པར་མ་ཟད། ད་དུང་བྱིས་པའི་མཚར་སྣང་ཚིམ་པར་བྱེད་ཅིང་མགུ་ཁ་ཁེངས་
པར་བྱེད་ལ། ལུས་ངག་གི་འདུ་བྱེད་རྒྱས་པ་ལའང་ཕན་ཤིན་ཏུ་ཆེ།
དཔེ་ཆ་ལས་ཀྱི་གཏམ་རྒྱུད་ནི་བྱིས་པ་ཚོའི་ཡིད་དབང་གསོ་བྱེད་དང་བསམ་བློའི་
རྒྱགས་ཕྱེ་ཡིན། ང་དང་ཆུང་མས་རྟག་ཏུ་དཔེ་ཆ་ལས་ཀྱི་མི་སྣ་དང་གཏམ་རྒྱུད་ཅི་རིགས་
ཁའར་ལ་འཁྲབ་སྟོན་བྱེད་པར་གདམས་ལ། སྐབས་ཕལ་ཆེར་ང་ཚོས་མཉམ་དུ་འཁྲབ།
བྱིས་པ་དང་ལྷན་དུ་རོལ་རྩེད་རྩེ་ན་དར་མ་ཡིན་ཀྱང་ཉམས་དགའ་བ་ཞིག་རེད། གཏམ་
རྒྱུད་ལས་ཀྱི་མི་སྣ་འདྲ་མིན་སྣ་ཚོགས་འཁྲབ་སྟོན་དང་། གཏམ་རྒྱུད་ཀྱི་བྱུང་རིམ་སོགས་
ཀྱིས་བྱིས་པའི་གསར་གཏོད་ཀྱི་ནུས་པ་དང་མྱོང་རོལ་གྱི་འདུ་ཤེས་དག་ཡར་རྒྱས་ཡོང་
བར་བྱེད་པ་ཡིན།
ངེད་ཀྱིས་གསོན་ཉམས་དོད་ཅིང་བརྗོད་པ་མཛེས་ལ་འཁྲབ་སྟོན་ཡང་སླ་བའི་
གཏམ་རྒྱུད་དག་བདམས་ནས་ཁའར་དང་ལྷན་དུ་རོལ་རྩེད་རྩེས། གཏམ་རྒྱུད་ཀྱི་བྱུང་
རིམ་སྟབས་བདེ་དོན་གསལ་ཡིན་པས་ཡིད་འཛིན་བདེ་ཞིང་། མི་སྣ་ཕན་ཚུན་བར་གྱི་
ཁ་བརྡ་མང་བས་སྨྲ་ལྕེ་བྱང་བར་འགྱུར། འཁྲབ་སྟོན་སྔོན་ཚུད་དུ་ངེད་ཀྱིས་གཏམ་རྒྱུད་
ཀྱི་སྤྱི་ཁོག་ཁའར་ལ་གསལ་བཤད་ཀྱིས་རོབ་ཙམ་ངེས་པར་བྱས་ཤིང་། དགོས་སྙིང་ནི་
འཁྲབ་བྱའི་མི་སྣའི་སྐད་ཆ་དང་རྣམ་འགྱུར་ཤེས་ཕྱིར་ཡིན། གཏམ་རྒྱུད་ལས་ཀྱི་བྱུང་
རིམ་འགངས་ཆེ་ལ་རྟོགས་དཀའ་བའི་རིགས་ནི་གོ་ནོར་མི་འབྱུང་ཕྱིར་ངེད་ཀྱིས་ནན་
ཏན་གྱིས་འགྲེལ་བརྗོད་བྱས་པ་ཡིན།
རོལ་རྩེད་ཐེངས་རེའི་ཐོག་མར་ངེད་ཀྱིས་ཁའར་སྟ་གོན་གྲ་སྒྲིག་གི་ལས་ལ་འཇུག་
པར་བྱས། འཁྲུག་ཆ་དོད་པོའི་རྣམ་པ་ཆེད་དུ་བཟོས་ཏེ་ཁོ་པའི་འཁྲབ་འདོད་ཀྱི་ངར་ཤ་
བསླངས། འཁྲབ་སྟོན་སྐབས་འཆར་སྒོ་རང་དབང་དང་བློ་གཤོག་ཡངས་པོ་ཡིན་དགོས་
ལ། གཏམ་རྒྱུད་ཀྱི་བྱུང་རིམ་ལས་འདས་ཀྱང་ཆོག་ཅེས་ངེད་ཀྱིས་བུ་ལ་རྟག་ཏུ་བརྗོད།
ཉེར་མཁོའི་འཁྲབ་ཆས་མ་རེག་ཚེ། རྣམ་འགྱུར་དང་ཕྱག་རྒྱས་ཚབ་བྱེད་པའང་ཡོད།
ཁའར་གྱིས་འཁྲབ་སྟོན་བྱེད་སྐབས་ཉམས་འགྱུར་མ་ཐོན་པ་དག་ངེད་ཀྱིས་མཛུབ་
ཁྲིད་བྱས་ཤིང་། སྐབས་ལ་ལར་དཔེ་མཚོན་གྱི་འཁྲབ་སྟོན་ཡང་བྱས། ཡིན་ཀྱང་ངེད་ཀྱི་
འཁྲབ་སྟོན་གྱི་ཉམས་འགྱུར་ལྟར་བྱེད་དགོས་པའི་ཨུ་ཚུགས་མི་རྒྱག་སྟེ། དེ་ནི་བྱིས་པའི་
འཆར་སྒོ་དང་གསར་གཏོད་ཀྱི་བློ་ནུས་ལ་ཚོད་འཛིན་མི་ཐེབས་པའི་ཕྱིར་དུ་ཡིན།
ངེད་ཀྱིས་ད་དུང་ཤིང་དུམ་བཏུས་ཏེ་བུ་ལ་རྩེད་ཆས་སུ་སྤྲད། བུས་དེ་དག་བསྒྲུགས་
ཏེ་དགའ་བ་བྲོད་པས་ཁང་པ་དང་ཟམ་པ། དེ་མིན་མཁར་རྫོང་གི་དབྱིབས་ཀྱང་ཅི་ནུས་
ཀྱིས་བཟོ། བཟོ་སྐྲུན་ཇུས་འགོད་ཀྱི་རོལ་རྩེད་བྱེད་སྐབས་བྱིས་པས་ཐབས་ཤེས་ལ་བསམ་
བློ་གཏོང་དགོས་ཕྱིར། རོལ་རྩེད་དེ་རིགས་ནི་བྱིས་པའི་རིག་པ་རྒྱས་བྱེད་ཡིན་ལ་སྙིང་
རུས་གོམས་བྱེད་ཀྱང་ཡིན།
བུས་ཐེངས་ཤིག་རྣམ་རིག་རྩལ་སྤྲུགས་ཀྱིས་ཤིང་དུམ་གྱི་མཁར་རྫོང་ལྕགས་རིའི་
མཐའ་སྐོར་ཅན་ཞིག་བརྒྱབ། ཕྱི་ན་ད་དུང་ཟམ་པ་སྙིང་རྗེ་བོ་ཞིག་ཀྱང་བཙུགས་ནས་
གྲུབ་པ་ལ། ཁོས་དགའ་བ་མ་ནོན་ཏེ་ཡར་ལངས་ནས་ང་ལ་སྟོན་བསམ་མོད། མ་བསམ་
ས་ནས་ཁོའི་ཐུ་སྣེ་མཁར་རྫོང་ལ་ཐོགས་ཏེ་བཟོ་སྐྲུན་བཀོད་པ་ཧྲིལ་གྱིས་རྡིབ་ཅིང་ཐ་ན་
ཟམ་ཆུང་སྙིང་རྗེ་བོ་དེའང་རྨེག་མེད་རྩ་སྟོངས་སུ་གྱུར།
དེར་ཁའར་སེམས་མ་སྐྱིད་པར་ས་ལ་བསྡད་ཅིང་། མཁར་ཤུལ་ཞིག་རོའི་ཤིང་དུམ་
ལ་བལྟས་ཏེ་ཧད་དེ་ལུས། ངས་ཁོ་པའི་བསམ་པ་གོ་ནས་མདུན་དུ་བཅར་བ་ལ། ཁོ་ན་
རེ། ང་དགའ་དྲགས་ནས་ཧ་རེ་ཧུ་རེར་མཁར་རྫོང་བརླགས་བཞག ཨ་ཕ། མཁར་རྫོང་དེ་
ངས་ཅི་འདྲའི་ཡག་པོ་ཞིག་བཟོས་ཡོད་པ་ཁྱེད་ཀྱིས་ཤེས་དཀའ་རྒྱུ་རེད། ཡིན་ནའང་ད་དེ་
བརླགས་བཞག་ཅེས་ཏེ་སེམས་སྡུག་གིས་ངུ་ལ་ཁད་བྱེད།དེར་ངས་བུ་ལ་སྨྲས་པ། བུ། ཁྱོད་
ཕངས་སེམས་སྐྱེ་དགོས་དོན་ཅི་ལ་ཡོད། དེ་བས་ཀྱང་སེམས་སྡུག་བྱེད་དགོས་དོན་མེད།
ཁྱོད་ཀྱིས་ཐེངས་དང་པོར་བཟོ་སྐྲུན་བྱེད་ཐུབ་ན། ཐེངས་གཉིས་པར་མི་ཐུབ་རྒྱུ་ཅི་ལ་ཡོད།
འདི་ནས་ཧད་དེ་བསྡད་པས་ཕན་པ་གང་ཡང་མེད། ཡང་བསྐྱར་ལས་འགོ་རྩོམས། ཁྱོད་
ཀྱིས་ཡང་བསྐྱར་ལས་པ་སྔོན་མ་ལས་ཡག་པོ་ཡིན་པ་ང་ལ་ཡིད་ཆེས་ཡོད་ཅེས་པར། བུས་
གསན་རྗེས་སེམས་ལ་ཡང་བསྐྱར་ངར་ཤུགས་རྒྱས་བྱུང་། བཤད་སླ་ཡང་ལས་དཀའ།བུས་
བཟོ་དགོས་པ་ནི་སྒྲིག་གཞི་རྙོག་དྲ་ཆེ་བའི་མཁར་རྫོང་ཡིན་ཕྱིར། བསྐྱར་དུ་བཟོ་བ་ལ་
སུན་མེད་ངང་རིང་དང་སྙིང་རུས་བརྩོན་སེམས་ཆེ་དགོས་པ་གཞིར་བཞག་རེད།
ཡུན་རིང་མ་འགོར་ཏེ་བུས་བསྐྱར་དུ་མཁར་རྫོང་བཟོས་ཏེ་གྲུབ་པ་ང་ལ་བསྟན།
བྱིས་པའི་ཚོད་ཀྱི་སྤུས་ལེགས་བཟོ་སྐྲུན་སྙིང་རྗེ་བོ་དེ་མཐོང་བས་ང་ཧ་ལས་ཤིང་། ཁོ་པར་
ལག་རྩལ་རྨད་དུ་བྱུང་བ་དེ་འདྲ་ཡོད་པ་ངའི་ཡིད་ལའང་མ་ཤར།
བུས་རང་རློམ་དང་བཅས་ཏེ་ན་རེ། ངས་ད་ཐེངས་སྔོན་མའི་བརྩིགས་ཚུལ་ལ་
བཟོ་བཅོས་ཅུང་ཟད་བརྒྱབ་པས་ཐེངས་འདིར་ལས་བཟོ་བྱས་པ་སྔོན་མ་ལས་ཀྱང་ཡག་
གི ངས་བསམ་ན་ངས་བརྩིགས་པ་ཡག་ཀྱང་ཡག་ལ་མགྱོགས་ཀྱང་མགྱོགས། ཁྱེད་ཀྱིས་
བཤད་ན་དེ་འདྲ་ཨེ་རེད། ཨ་ཕ་ཞེས་ཟེར།
དེར་ངས་ཀྱང་འདི་སྐད་དུ། དངོས་གནས་རེད། ཁྱོད་ཀྱིས་བཟོས་པ་ཤིན་ཏུ་ཡག་པོ་
རེད་ཅེས་བཤད།
བུས་ཐོག་མའི་སྐབས་ལ་ཉམས་མྱོང་བསགས་ཡོད་ཕྱིར། ཡང་བསྐྱར་ལས་འགོ་
རྩོམ་དགོས་བྱུང་ཡང་སྙིང་རུས་མ་ཉམས་པ་ཡིན་ན། སྔོན་མ་ལས་ཡག་པོ་འཁྱོངས་ཁོ་
ཐག་རེད། ཁའར་ལ་གོང་གི་རོལ་རྩེད་དེ་སོགས་བྱེད་དུ་བཅུག་པ་ལས་གཞན། ངེད་ཀྱིས་
ད་དུང་ཁོ་པར་མི་རྣམས་ཀྱི་ནར་མའི་འཚོ་བ་དང་སོ་སོར་མ་གྱེས་པའི་རོལ་རྩེད་བྱེད་
དུ་བཅུག་སྟེ། རོལ་རྩེད་ལ་བརྟེན་ནས་ཅི་ནུས་ཀྱིས་ཁོ་པ་ཕྱོགས་ཡོངས་ནས་ཡར་སྐྱེད་
འབྱུང་ཐབས་བྱས།
བྱིས་པ་དང་ལྷན་དུ་རོལ་རྩེད་རྩེ་སྐབས་ཐབས་ཤེས་འཛོམ་དགོས་ཏེ། བྱིས་པའི་
བསམ་བློ་གཏོང་བྱེད་ཀྱི་རྒྱུ་རུ་འགྱུར་བའི་རོལ་རྩེད་ནི་རོལ་རྩེད་ལེགས་ཤོས་ཡིན། བྱིས་
པས་རོལ་རྩེད་དེ་སོགས་ཆོ་མེད་བྲོ་མེད་དུ་མ་བསམས་ན་ནི་མཚམས་མེད་དུ་འ་འུར་
སྐད་ཅོར་ཡང་རྒྱག་མི་སྲིད།
ཁའར་ལ་རྩེད་ཆས་མང་པོ་མེད་མོད། འོན་ཀྱང་ཡོད་པ་དེ་ཙམ་གྱིས་མ་ཆོག་
པའང་མེད་པས། ཁོ་པ་དུས་རྣམ་ཀུན་ཏུ་དགའ་ནས་སྐྱིད་ནས་ཡོད།
ང་དང་བྱིས་པས་རྩེ་བའི་རོལ་རྩེད་ཀྱི་རིགས།
རོལ་རྩེད་རྩེ་བ་ནི་དགའ་རྩེད་ཀྱི་བྱ་འགུལ་རྐྱང་པ་ཙམ་མིན། ཕ་མས་གང་དེ་བེད་
སྤྱོད་གཏོང་ཤེས་ན། རོལ་རྩེད་ཀྱང་བྱིས་པའི་ཤེས་ཡོན་སྦྱོང་བྱེད་ཀྱི་ཐབས་མཆོག་ཅིག་ཡིན།
ཕ་མ་ཕལ་ཆེ་བས་བྱིས་པའི་ངུ་ཁ་གཅོད་ཕྱིར་ཁོ་ཚོར་ཀ་ར་དང་རྩེད་ཆས་སྟེར།
ཚུལ་དེ་ནི་ནོར་འཁྲུལ་ཆེན་པོ་སྟེ་ཁོ་བོའི་ཡིད་སེམས་རབ་ཏུ་ཕམ་བྱེད་རེད། བྱིས་དུས་
ཀྱི་དགའ་སྣང་སྐྱིད་སྣང་ནི་ཟས་ཟ་རྒྱུ་ཁོ་ན་ཙམ་མིན་པར་དེ་ལས་གཞན་གྱི་དགའ་
ཕྱོགས་ཀྱང་ཡོད་པ་ཡིན། ཁོ་བོའི་ཆུང་མས་ཁའར་གྱིས་ངུ་ཅོར་རྒྱག་པ་འགོག་ཕྱིར། སྣ་
ཚོགས་ཚོན་མདོག་བཀྲ་བའི་རྩེད་ཆས་སྟོན་པའམ་སྙན་འཇེབས་རོལ་དབྱངས་གཏོང་
བར་བྱེད། བྱིས་པས་ཟ་མ་ཟོས་ཆེས་ན། རིག་པ་རྟུལ་ཞིང་བདེ་ཐང་མེད་པའི་རྒྱུ་རུ་འགྱུར་
ཉེན་ཆེ།
ཁོ་བོས་རོལ་རྩེད་གང་མང་ཇུས་འགོད་ཀྱིས་ཁའར་གྱི་རྩལ་ནུས་སྒོ་ཀུན་ནས་སྔོག་
འདོན་བྱས། ཁོ་པར་དམིགས་ནས་བཟོས་པའི་རྩེད་འཇོ་ར་བ་ལ་བྱེ་ཁུག་དང་གྱད་རྡོ། རྩལ་
ཤིང་ཡ་རྡང་སོགས་བྱིས་པའི་ཤ་གནད་རྒྱས་བྱེད་ཀྱི་ལུས་རྩལ་ཡོ་བྱད་ཀྱིས་བཀང་། རོལ་
རྩེད་རྩེ་བའི་དམིགས་ཡུལ་ནི་ལུས་སེམས་བདེ་ཐང་གི་ཕྱིར་དུ་ཡིན་པ་མ་གཏོགས་དོན་
མེད་ཤ་ངོམ་ཤེད་འཚོང་བྱེད་པ་མིན།
བྱིས་པའི་དགའ་ཕྱོགས་སྐྱེད་སྲིང་བྱེད་ཐུབ་པའི་རོལ་རྩེད་རྒྱུན་དུ་རྩེ་རྒྱུ་ནི་ཤིན་ཏུ་
གལ་ཆེན་པོ་རེད།དེ་ནི་བྱིས་པའི་ལྷན་སྐྱེས་སུ་གྲུབ་པས་དཀའ་ཚེགས་ཀྱང་ཆེན་པོ་མེད།
ངེད་ཕ་བུས་རྒྱུན་དུ་མུན་ནག་སྦར་མྱུལ་གྱི་རོལ་རྩེད་རྩེ་སྟེ། རྩེ་ཐབས་ནི་ཐོག་མར་ཁོ་
པའི་མིག་ཟུང་རས་ཀྱིས་བསྒྲིབས། དེ་ནས་ལག་པར་འཆང་བའི་དངོས་པོ་ཅི་ཡིན་ངོས་
འཛིན་པའམ་ཡང་ན་ཁྱིམ་གྱི་ཅ་ལག་གང་ཟིན་ཚོད་དཔག་བྱེད་པ་དེ་ཡིན། བྱིས་པ་ཕལ་
ཆེ་བ་རོལ་རྩེད་འདི་རྩེ་རྒྱུར་ཤིན་ཏུ་དགའ་བོ་ཡོད་ལ། དེས་ཁོ་ཚོའི་ལུས་ཀྱི་སྐྱེ་མཆེད་
རྒྱས་པར་བྱེད། ཡང་གྲངས་ཀ་བགྲང་བའི་རོལ་རྩེད་ཀྱིས་བྱིས་པའི་མིག་གི་སྐྱེ་མཆེད་
རྒྱས་པར་བྱེད་ཕྱིར། ངས་སྐབས་དང་སྐབས་སུ་སྲན་མ་རིལ་མོ་འགའ་ཤས་སམ་ཡང་ན་
དངོས་པོ་རྡོག་རྡོག་འགའ་དཔེ་སྒྲོག་སྟེང་གཏོར་ཏེ། གྲངས་ཀ་དུ་ཡོད་བུ་ལ་བརྩི་རུ་འཇུག
རོལ་རྩེད་དེ་འདྲ་འཚོ་བའི་ཁྲོད་གོ་སྐབས་མ་ཤོར་བ་བྱས་ཏེ་ཁའར་དང་ལྷན་དུ་རྩེ་བ་
དཔེར་ན། ལག་སླེའི་ནང་ཀུ་ཤུ་དུ་ཡོད་འདྲི་བ་དང་། ལམ་འགྲམ་དུ་སྡོང་བོ་ག་ཚོད་ཡོད་
པ་འདྲི་བས་མཚོན་གྲངས་ལ་མི་རྨོངས་པའི་ཐབས་ཤེས་སྟོན་པ་དང་། གཞན་ཡང་ཁང་
པའི་ནང་ལ་དངོས་པོ་མི་འདྲ་བ་ཅི་རིགས་བསྒྲུགས་ཏེ་དེ་དག་གི་མིང་འཕྲལ་མར་བརྗོད་
པར་བྱེད་པ་སོགས་རོལ་རྩེད་དེ་དང་དེ་འདྲས་བུའི་མིག་དབང་ཇེ་རྣོ་དང་དྲན་ཤེས་ཇེ་
བརྟན་དུ་འགྲོ་བར་ཕན་ཆེན་པོ་ཐོགས་སོང་།
རོལ་རྩེད་གང་མང་མང་གིས་བྱིས་པའི་མིག་གི་སྐྱེ་མཆེད་སྦྱོང་བརྡར་བྱེད་ནུས།
དེ་ལས་དཔེར་ན་ཁྱིམ་གྱི་ཅ་ལག་ངོས་འཛིན་རྒྱུ་སྟེ། ཐོག་མར་ངེད་ཀྱིས་ཅ་ལག་གི་
མདོག་ཅི་ཡིན་བུ་ལ་བཤད། དེ་ནས་ཁོས་དུས་ངེས་ཅན་གྱི་ནང་ལ་དེ་དག་གི་མིང་བརྗོད་
པ་ལས། གལ་ཏེ་ཐེངས་གང་མང་ལ་མ་ཁེད་ཚེ་ངེད་གཉིས་ཀྱི་གོ་བརྗེས་ཏེ། བུས་ཅ་ལག་
གི་མདོག་བརྗོད་དེ་དྲི་བ་དྲིས་ཤིང་ངེད་ཀྱིས་ཅ་ལག་གང་ཡིན་གྱི་མིང་བཤད་དེ་དྲིས་
ལན་བཏབ་པ་ཡིན།
ངེད་ཕ་བུས་ད་དུང་དགུ་མཐའི་རོལ་རྩེད་ཀྱང་རྩེས། དཔེར་ན། ངེད་ཀྱིས་དགུ་
མཐའི་གྲངས་ཀ་སྐོར་ཞིག་ཤོག་བྱང་དུ་མའི་ངོས་ལ་བྲིས། དེ་དག་ཁ་ཕྱིར་བསློགས་ཀྱིས་
ངེད་ཀྱི་ལག་མཐིལ་དུ་བཞག ཁོས་མང་པོ་ལས་གང་རུང་བསལ། ཁ་ཡར་སྐོར་གྱི་སྐད་
ཅིག་གཉིས་པར་བསྡོམས་གྲངས་བརྗོད་དགོས་ཏེ། བསྡོམས་གྲངས་བརྩིས་པ་མ་ནོར་བའི་
ཤོག་བྱང་ནི་ཟུར་དུ་བཏོན་ཏེ་བཞག གལ་ཏེ་བསྡོམས་གྲངས་ནོར་བའམ་ལན་འཕྲལ་
མར་འདེབས་མ་ནུས་ཚེ། ངེད་ཀྱིས་ཁོ་པར་ལན་ཡང་དག་བརྗོད་པ་ཡིན། འདི་ལྟའི་ཤོག་
བྱང་རོལ་རྩེད་ཀྱིས་ནི་བུའི་དྲན་ཤེས་རྒྱས་པར་མ་ཟད། ཁོ་པའི་ལུས་པོའང་ཁ་མྱུར་ལག་
མྱུར་ཅན་དུ་བྱས་འགྲོ། ངེད་ཀྱིས་ཁའར་གྱི་སྐད་ཡིག་དང་གྲངས་རིག ལོ་རྒྱུས། ས་རྒྱུས་
སོགས་ཀྱི་བསླབ་བྱ་རྣམས་ཤོག་བྱང་དུ་བསྒྲིགས་ཏེ། རྩེད་ཞོར་དགོད་ཞོར་གྱི་རོལ་རྩེད་
ལས་ཤེས་བྱ་ཡོན་ཏན་ཁོང་དུ་ཆུད་པར་བྱས།
ཡང་ཕྱོགས་ངེས་པར་བྱ་ཆེད། ངས་རྟག་ཏུ་བུ་ཁྲིད་དེ་འཆམ་འཆམ་དུ་སོང་། རིམ་
གྱིས་ཁོ་པ་ངའི་ལམ་ཁྲིད་དུ་རུང་ལ། ལོ2མ་ལོན་ཙམ་ན་ཁོས་གཞན་ལ་ལམ་ཁྲིད་དེ་
རྩེད་འཇོར་ཕྱིན་ཀྱང་ཁ་ཕྱོགས་ནོར་གྱི་མེད།
རང་གིས་རང་གི་ལུས་པོ་ཁ་ལོ་སྒྱུར་ཐུབ་ཕྱིར། ང་ཚོས་ད་དུང་ཟངས་སྐུའམ་ལི་
སྐུའི་རྣམ་པ་ལད་ཟློས་བྱེད་པའི་རོལ་རྩེད་ཀྱང་རྩེས། དེ་ནི་ལི་སྐུའི་བཟོ་ལྟ་ལྟར་བཞུགས་
སྟངས་གཡོ་མེད་འགུལ་མེད་ཀྱི་ངང་ལ་དུས་ངེས་ཅན་དུ་སྡོད་པ་སྟེ། དུས་བཅད་དུ་
ལུས་པོ་སྤོ་འགུལ་མི་རུང་བ་དེ་ཡིན། རོལ་རྩེད་དེ་ལས་བྱིས་པས་རང་གི་ལུས་པོ་དང་ཤ་
གནད་བཏང་འཛིན་བྱེད་ཤེས་ཀྱི་ཡོད། གནའ་བོའི་གྷི་རི་སི་པའི་ལུས་ཀྱི་སྟངས་སྟབས་
ཤིན་ཏུ་མཛེས་ཏེ། གོ་ཐོས་སུ་ཁོ་ཚོ་རོལ་རྩེད་འདི་རིགས་རྩེ་བར་རབ་ཏུ་མཉེས་པོ་ཡོད་
སྐད།དེས་ན་དེའི་གསང་བའི་མན་ངག་ཀྱང་འདི་ཡིན་པར་ཁོ་བོས་འདོད།
གཞན་དུ་ན་བྱིས་པའི་བློ་རིག་རྒྱས་ལ་གཟུགས་སྟོབས་དར་ཞིང་དགའ་སྐྱིད་ཀྱི་
དཔལ་དང་ལྡན་པར་བྱ་ཕྱིར། ངེད་ཀྱིས་ཁོ་པར་སྐྱེད་ཚལ་ལས་བཟོའི་ལག་རྩལ་སྐོར་
གྱི་ཤེས་བྱའང་ཁྲིད་ཅིང་བསླབས། དེ་ཡང་བྱིས་པ་ཤིན་ཏུ་གཞོན་དུས་ནས་བཟུང་། ངེད་
ཀྱིས་སྒོ་རའི་ནང་ལ་སྐྱེད་ཚལ་ཆུང་ངུ་ཞིག་བཟོས། ཉེར་མཁོའི་ལག་ཆ་བསྒྲིགས་ཏེ་རྩྭ་
ལྡུམ་མེ་ཏོག་འདེབས་པ་དང་། ཆུ་གཏོང་བ། གནོད་འབུ་གསོད་པའི་ཤེས་བྱ་དང་ལག་
རྩལ་རྒྱུད་ལ་སྦྱར། སྐྱེ་དངོས་སྐྱེད་ཚལ་དུ་འདེབས་པ་དང་འཛུགས་པའི་བྱ་བྱེད་འདིར་
བྱིས་པ་རྣམས་ཤིན་ཏུ་དགའ་ཞིང་སྤྲོ་སྣང་ཆེ་བར་མ་ཟད། དེ་ལ་རྟེན་ཅིང་འབྲེལ་བ་ལས་
ངལ་རྩོལ་ལ་དགའ་བའི་གོམས་སྲོལ་ཀྱང་ཆགས་པར་བྱེད་པ་ཡིན།

ལེའུ་དགུ་པ།
སྐབས་དང་སྐབས་སུ་བྱིས་པ་གཟེངས་སུ་བསྟོད།

བྱིས་པ་ཡིད་རྟོན་དང་ལྡན་པར་བྱེད་ཐབས་གང་ཞེ་ན། དེ་ནི་སུན་མེད་ངང་རིང་གིས་
གསོ་སྐྱོང་དང་རྟག་ཏུ་བརྩོན་པ་ཡར་སྐྱེད་ཀྱི་སྐད་ཆ་བརྗོད་རྒྱུ་དེ་རེད།
ཡིད་ཆེས་ཀྱི་རྨང་གཞི་ནི་རང་རྟོན་ཞེས་པ་དེ་རེད། རང་ཉིད་རང་ལ་མི་རྟོན་པའི་མི་
ཞིག་ལ་ཡིད་ཆེས་དང་གདེང་ཚོད་ཟེར་བ་ཡོད་དཀའ། བྱིས་པར་རྟག་ཏུ་གཟེངས་བསྟོད་དང་
བསྔགས་བརྗོད་བྱས་ན་ནི་རང་རྟོན་གྱི་སེམས་པ་འཇགས་ཤིང་བརྟན་པར་བྱེད་ནུས་པ་ཡིན།
གཞོན་དར་སུ་ཡིན་ཀྱང་རུང་གི རང་རྟོན་གྱི་སེམས་པ་མེད་ཚེ། ལས་ལམ་ལྷོངས་
མི་འབྱུང་བ་ངེས་ངེས་ཏིག་ཏིག་རེད། དེ་ལས་ལྡོག་སྟེ། སེམས་པ་རང་རྟོན་གྱིས་ཁེངས་པའི་
སྐྱེས་བུ་དེས་ལས་གང་བྱེད་ཀྱང་ཞུམ་པ་མེད་དེ་མཇུག་མཐར་གྲུབ་འབྲས་ཆེན་པོ་ལོན་ངེས་
རེད།
བྱིས་པའི་ཡིད་རྟོན་གྱི་འབྱུང་ཁུངས།
ཁྱོད་ནི་བུ་རིག་ཡག་འཇོན་པོ་ཞིག་རེད་ཅེས་པ་ནི་ངེད་ཀྱིས་ཁའར་ལ་རྟག་ཏུ་
བརྗོད་པའི་སྐད་ཆ་ཞིག་ཡིན། རང་ཉིད་རང་གི་སེམས་སྡུག་དང་དཀའ་ངལ་ལས་རྒྱལ་
བའི་ཡིད་རྟོན་འཕེར་ཕྱིར། ངེད་ཀྱིས་ག་དུས་ཡིན་ཀྱང་ཁོ་པར་བསྟོད་ཚིག་བརྗོད་དེ་
ཡིད་སེམས་གསོས། མི་བུ་སུ་ཡིན་ཀྱང་ཡིད་ཕམ་པའམ་བློ་ཞུམ་པའི་དུས་ནི་ཏན་ཏན་
ཡོད་སྲིད་ན། ནར་མ་སོན་པའི་བྱིས་པ་དག་ནི་ལྟ་ཅི་སྨོས། བུ་ནར་སོན་པའི་བརྒྱུད་རིམ་
དུ་དཀའ་ཁག་གང་མང་ལ་འཕྲད་ངེས་ཕྱིར། དེ་ལ་ནི་ངེད་ཀྱི་རོགས་རམ་དང་རྒྱབ་སྐྱོར་
བླ་ལྷག་ཏུ་མཁོ། བུས་རང་ཉིད་རང་ལ་ཡིད་རྟོན་འཕེར་བ་བྱུང་ན། ད་གཟོད་མི་ཚེ་གང་
བོའི་དཀའ་ངལ་དཔའ་ངར་གྱིས་གདོང་ལེན་དང་། བདེ་སྐྱིད་ཕུན་སུམ་ཚོགས་པའི་
འཁོར་པ་སྐྱོང་ནུས་པ་ཡིན།
བྱིས་པ་ཡིད་རྟོན་དང་ལྡན་པར་བྱེད་ཐབས་གང་ཞེ་ན། དེ་ནི་སུན་མེད་ངང་རིང་
གིས་གསོ་སྐྱོང་དང་རྟག་ཏུ་བརྩོན་པ་ཡར་སྐྱེད་ཀྱི་སྐད་ཆ་བརྗོད་རྒྱུ་དེ་རེད། གལ་སྲིད་
ཁོ་བོ་ཁའར་ལ་ཆུང་དུས་ནས་ཡིད་ཆེས་མེད་པ་ཡིན་ན། ཁོ་པ་ད་ལྟ་མི་བུ་ག་འདྲ་ཞིག་
ཏུ་སྐྱེས་ཡོད་པ་ངའི་བློ་ཡིས་ཀུན་ནས་དཔག་དཀའ། བྱིས་པ་ལ་ནི་གཞན་གྱི་བསྔགས་
བརྗོད་དང་གཟེངས་བསྟོད་མཁོ། གཟེངས་བསྟོད་ལས་ནི་ཁོ་པར་ཕ་མའི་ཡིད་ཆེས་ཡོད་
པ་མཚོན་ལ། དུས་མཚུངས་སུ་ཁོ་པའི་རང་རྟོན་གྱི་བློའང་བརྟན་པར་བྱེད། བྱིས་པ་རང་
ཉིད་རང་ལ་ཡིད་རྟོན་ཡོད་ཚེ། ཕ་མས་ད་གཟོད་ཕུལ་བྱུང་འཇོན་ཐང་ཅན་གྱི་མི་བུ་ཞིག་
སྐྱེད་སྲིང་བྱེད་ཐུབ་པ་ཡིན།
ཁའར་གྱིས་རྩོམ་ཡིག་ཐེངས་དང་པོ་འབྲི་སྐབས། ཁོ་པ་རང་ཉིད་ལ་གདེང་ཚོད་
དང་ཡིད་ཆེས་ཁྱོན་ནས་མེད། ཁོས་བྲིས་རྩོམ་ངའི་ལག་ལ་སེམས་ཆུང་མངོན་ཆུང་གིས་
སྤྲོད་སྐབས། ཁོ་པ་དོགས་མི་བདེ་བར་ཡོད་ཅིང་ངེད་ཀྱི་དཔྱད་མཚམས་བཀའ་བརྡ་
ལ་སྒུག་པ་ནང་བཞིན་སྡོད། ཁོས་བྲིས་པའི་རྩོམ་ཡིག་དེ་ནི་དངོས་གནས་ཡག་པོ་རང་
མེད་དེ། ཡིག་ནོར་ཕྲེང་བར་བསྟར་ལ། གོ་བརྡ་མི་འཕྲོད་པའི་ཚིག་སྐྱོན་མང་བ། བརྗོད་
འདོད་ཀྱི་དོན་ཀུན་ནས་ཉམས་པ་བཅས་རྩོམ་ཡིག་ཐེབས་ཆག་ཅིག་འདུག དེར་ངས་
གདེང་འཇོག་ག་འདྲ་བྱེད་དགོས་སམ། ཇི་བཞིན་བརྗོད་པའི་ཚུལ་གྱིས"མི་ལེགས”ཞེས་
ནི་བརྗོད་མི་རུང་སྟེ། ཁོ་པ་རང་གི་བྲིས་རྩོམ་ལ་ཡིད་ཆེས་མེད་པ་ངས་མཐོང་གི་ཡོད།
ངས་ཡུད་ཙམ་ལ་བཟང་ངན་གྱི་བསྡོམས་ཚིག་མ་བཀོད་པ་མཐོང་བས། ཁོ་པ་ཡིད་མུག་
སྟེ་མགོ་བོ་དམད་དེ་སྡོད། དེ་ཙ་ན་ངེད་ཀྱིས་ཁོ་པའི་བློ་ཡུལ་ལ་མ་འཆར་ཞིང་དགའ་
སྤྲོ་འཕེལ་བའི་གདེང་འཇོག་བྱས་པ་སྟེ། ཁྱོད་ཀྱི་བྲིས་རྩོམ་ཐོག་མ་འདི་ཤིན་ཏུ་ཡག་པོ་
འདུག ངས་ཐེངས་དང་པོར་བྲིས་པའི་རྩོམ་དེ་ཁྱོད་ཀྱི་རྩོམ་འདི་ལ་མི་དོ་བ་ངས་དྲན་གྱི་
འདུག་ཅེས་བརྗོད་པ་བུས་གསན་རྗེས། སྐད་ཅིག་ཉིད་ལ་འཛུམ་མདངས་ལྷུག་གེར་གྲོལ་
སོང་།
ཉིན་འགའི་རྗེས་ལ། བུས་ཡང་བསྐྱར་རྩོམ་ཡིག་ཅིག་བྲིས་ཏེ་ང་ལ་བསྟན། ཐེངས་
དེར་བྲིས་པ་ནི་སྔོན་མ་ལས་མངོན་སུམ་གྱིས་ལེགས་པོ་ཐོན་འདུག
ཡིད་ཆེས་ཀྱི་རྨང་གཞི་ནི་རང་རྟོན་ཞེས་པ་དེ་རེད། རང་ཉིད་རང་ལ་མི་རྟོན་པའི་
མི་ཞིག་ལ་ཡིད་ཆེས་དང་གདེང་ཚོད་ཟེར་བ་ཡོད་དཀའ། བྱིས་པར་རྟག་ཏུ་གཟེངས་
བསྟོད་དང་བསྔགས་བརྗོད་བྱས་ན་ནི་རང་རྟོན་གྱི་སེམས་པ་འཇགས་ཤིང་བརྟན་པར་
བྱེད་ནུས་པ་ཡིན།
གཞོན་དར་སུ་ཡིན་ཀྱང་རུང་གི རང་རྟོན་གྱི་སེམས་པ་མེད་ཚེ། ལས་ལམ་ལྷོངས་
མི་འབྱུང་བ་ངེས་ངེས་ཏིག་ཏིག་རེད། དེ་ལས་ལྡོག་སྟེ། སེམས་པ་རང་རྟོན་གྱིས་ཁེངས་
པའི་སྐྱེས་བུ་དེས་ལས་གང་བྱེད་ཀྱང་ཞུམ་པ་མེད་དེ་མཇུག་མཐར་གྲུབ་འབྲས་ཆེན་པོ་
ལོན་ངེས་རེད།
བྱིས་པའི་སློབ་གསོ་ཀུན་ལས་ཆེས་གལ་ཆེ་བ་ནི་ཁོ་པར་རང་རྟོན་གྱི་སེམས་དང་
ལྡན་པར་བྱེད་རྒྱུ་དེ་ཡིན་ཞེས་པ་ནི་ངེད་ཀྱིས་བུ་ལ་སློབ་གསོ་བྱེད་རིམ་དུ་ཐོབ་པའི་ཤེས་
རྟོགས་ཆེས་ཟབ་མོ་དེ་ཡིན།
རང་ཉིད་ཆེར་རློམ་གྱི་ཕ་མ་ཚོ་ནི་བྱིས་པར་བརྩི་འཇོག་བྱེད་མཁན་དཀོན། ཕྲུ་གུ་
རྣམས་ཀྱིས་རང་རྩིས་ཞེས་པའི་དོན་རྣལ་མ་རྟོགས་ཀྱི་མེད་མོད། འོན་ཀྱང་ཁོ་ཚོས་རྣམ་
འགྱུར་ཉིད་ལས་ཕ་མ་དག་གི་བསམ་པ་གོ་ཡི་ཡོད། ཕ་མས་ཕྲུ་གུར་བསྔགས་པ་བརྗོད་
ཅིང་གཅེས་པར་བསྐྱངས་པ་ཡིན་ན། ཁོ་ཚོས་ཟོལ་མེད་འཛུམ་མདངས་བསྟན་ནས་དྲིན་
ལན་འཇལ་ངེས་ཡིན། གལ་ཏེ་ཁོ་ཚོར་སྣང་མེད་རྩིས་མེད་དང་ཞེ་སུན་ཞེན་ལོག་བསྟན་
པ་ཡིན་ན། ཕྲུ་གུས་ཀྱང་རང་ཤེད་ཚ་བོས་ཁ་རྒྱལ་མགོ་རྒྱལ་གྱི་ཡ་ལན་སློག་གི་རེད།
ཡང ་དག་བྱིས་པར་དྲང་སྙོམས་མིན་པ་དང་ཐ་ན་ལུས་ཆད་བཅད་པ་ཡིན་ན། ཁོ་
ཚོས་རྒྱུད་གཤིས་གྱོང་བོས་ངུ་འབོད་སྐད་ཅོར་རྒྱག་པའམ་ཡང་ན་བྱ་ངན་བྱུར་འདྲེན་གྱི་
ལས་བྱས་ཏེ་ཡ་ལན་སློག་གི་རེད་དེ། འདི་ནི་ཁོ་ཚོའི་ཐབས་ཁྱད་པར་བ་ཡིན་པས་སོ། །
དེ་བས། ངེད་ཀྱིས་རྟག་ཏུ་རང་སྐྱོན་ལ་རྟོག་ཅིང་། ཁའར་ལ་སློབ་གསོ་གཏོང་
སྐབས་ཁོ་པར་བརྩི་འཇོག་བྱས་མ་བྱས་ལ་དོ་སྣང་བྱེད་པ་ཡིན། རང་ཤེད་ཚ་བོའི་གཤིས་
སྤྱོད་བསྒྱུར་དགོས་ན། ཐོག་མར་ཕ་མའི་རྣམ་འགྱུར་ལྟ་སྟངས་དང་བཅའ་སྲོལ་ལས་སྲོལ་
ལེགས་བཅོས་གཏོང་དགོས་ཏེ། འདི་ནི་ཁའར་ནར་སོན་པའི་བརྒྱུད་རིམ་དུ་ངེད་ཀྱིས་
གསར་དུ་ཤེས་པའི་མན་ངག་ཡིན།
ཁའར་གྱིས་རྩོམ་ཐོག་མ་བྲིས་པའི་ཚུལ་དེར་དཔེ་བཞག་ན། ཁོ་པའི་བྲིས་རྩོམ་
ཐེབས་ཆག་ཡིན་པ་རྒྱ་ལ་ངེད་ཀྱིས་མཐོང་བ་དང་རྣམ་བཅད་ཀྱི་བསྡོམས་ཚིག་བཀོད་དེ་
གླེན་པ་རིག་རྟུལ་ཞེས་སུ་སྡིགས་སྨོད་བྱས་པ་ཡིན་ན། ཁོ་པའི་རང་རྩིས་ལ་བརྙས་གཙེར་
བྱས་དབང་གིས་རང་རྟོན་གྱི་སེམས་པ་ཤུལ་མེད་བཟོ་ཞིང་། དེ་ནས་བཟུང་རྩོམ་ཡིག་
འབྲི་འདུན་མེད་པ་ཆགས་པར་བྱེད། འདིས་ཀྱང་རྩོམ་འབྲིའི་རྩལ་ནུས་དང་སྤོབས་པ་
འངུར་འཇོམས་བྱས་པ་ཁོ་ནའོ།།
བྱིས་པའི་བློ་ཁོག་རང་རྟོན་གྱི་སེམས་པས་མ་སྟོངས་པ་དང་རེ་ཆད་སྐྱོ་སྡུག་མི་
འབྱུང་ཕྱིར། ཁོ་ཚོས་བསྒྲུབས་པ་རབ་ཏུ་ཞན་ཡང་བསྟོད་བསྔགས་བྱེད་རྒྱུར་ངལ་མི་
བྱ། ཅིས་ཀྱང་ཁོ་ཚོ་རང་སྟེང་གི་ལེགས་ཆ་བཙལ་ནས་བསྔགས་པ་བརྗོད་དགོས་ཏེ། རྒྱུ་
མཚན་དེའི་ཕྱིར་ཁའར་གྱི་བསླབ་འབྲས་ལ"རབ"ཐོབ་པ་མཐོང་ཐེངས་རེར། ངེད་ཀྱིས་
བསྔགས་པ་བརྗོད་དེ་ཁོ་པའི་རང་རྟོན་གྱི་སེམས་པ་དྲག་ཏུ་རྒྱས་པར་བྱེད། གལ་ཏེ"འབྲིང"
ཙམ་ལས་མ་ཐོབ་ཀྱང་།དེ་བཞིན་བསྔགས་པ་བརྗོད་རྒྱུ་ཤིན་ཏུ་གལ་ཆེན་པོ་རེད།
སྤྱིར་བཏང་ཡག་བྱེད་རྒྱན་བྱེད་ཅིག་ཡིན་ན་མིའི་སེམས་ལ་བག་ཆགས་བཟང་པོ་
འཇོག་ཐུབ་པ་རེད་ལ། བཙོག་པོ་སྡུག་པོ་ཞིག་ཡིན་ཚེ་ཅིས་ཀྱང་གཡོལ་ཅི་ཐུབ་བྱེད་པ་
རེད་། བཟང་པོར་བསྟོད་པ་དེས་ཕྲུ་གུའི་སེམས་ཁམས་སུ་མཛེས་སྡུག་ཡག་སྣང་བསྐྱེད་
པར་མ་ཟད། ད་དུང་ཡ་རབས་ཡར་སྐུལ་གྱི་བྱེད་རྐྱེན་དུའང་འགྱུར་ངེས་ཡིན། ཁའར་
གྱིས་དོན་བཟང་གང་རུང་བསྒྲུབས་པ་མཐོང་ཐེངས་རེར། ངེད་ཀྱིས་ཁོ་པར་བསྟོད་ར་
འོས་འཚམས་རེ་བྱེད་དེ། ཁོ་པས་ཐོས་པ་དང་ཡིད་ཆེས་ལྡབ་འགྱུར་གྱིས་འཕེལ་ལ།
དགའ་བཞིན་སྤྲོ་བཞིན་རྐང་ལག་སྟངས་སྟབས་ཀྱང་སྒྱུར་བར་བྱེད། ངས་བསམས་ན་
ཕྲུ་གུར་བསྔགས་རུང་གི་ཡོན་ཏན་རྫས་ཙམ་ལས་མེད་ཀྱང་། བསྔགས་པ་བརྗོད་པར་
འཇུངས་སེམས་སེར་སྣ་ཡོད་མི་རུང་། ལྡོག་སྟེ། ཁོ་ཚོས་བསྒྲུབས་པ་མི་ལེགས་ཀྱང་། མཚང་
འབྲུ་དང་འཕྱ་སྨོད་བྱེད་པ་གཏན་མ་ཡིན། ནོར་འཁྲུལ་གྱི་ལས་བྱས་ཀྱང་སྔར་འགྱོད་
ཕྱིས་འདོམས་བྱེད་ཤེས་ཀྱི་བྱིས་པ་ལ་ནི་ཕ་མས་སྔར་བྱས་རྩད་མེད་བྱེད་རྒྱུ་གལ་ཆེན་པོ་
ཡིན།
ལས་བྱིས་པས་བྱས་པ་འཁྱོངས་མེད་ཀྱང་། ཕ་མས་དེ་ལ“ཁྱོད་ཀྱིས་མི་ནུས་པ་ངས་
ཤེས་ཡོད"ལ་སོགས་པའི་ཚིག་གིས་ནམ་ཡང་ཁྱད་གསོད་བྱེད་མི་རིགས་ཏེ། སོ་སྐྱེས་ཕལ་
བ་རྣམས་ལ་རྒྱལ་རེས་ཕམ་རེས་རྟག་ཏུ་འབྱུང་ལ། ཐ་ན་ཕམ་ཁ་ནི་རྒྱལ་ཁ་ལས་ཀྱང་
གྲངས་མང་བའི་ཚོད་རེད། དེས་ན་ང་ཚོས་བྱིས་པ་རྣམས་ལ་རྣམ་ཀུན་རོགས་རེས་རྒྱབ་
སྐྱོར་གྱིས་ཁོ་ཚོ་སྐོབས་སུ་ཚུད་པ་ལ་དཔུང་གཉེན་སྡོང་གྲོགས་མཛད་དགོས་པ་ཡིན།
ཕམ་ཉེས་གདོང་ལེན་བྱེད་ཤེས་ཀྱི་བསླབ་བྱ་གདམས་པ།
ལས་ལམ་ལྷོངས་འབྱུང་བའམ་བསམ་དོན་ཡིད་བཞིན་འགྲུབ་པ་ལ་བགྲོད་ལམ་
ཁ་ཐག་རིང་པོ་ཞིག་བརྒྱུད་དགོས། དེ་ལས་འགག་རྩ་ནི་གོམ་པ་དང་པོར་ཐུག་ཡོད་ལ།
ལོ༥པ་ནི་བསམ་དོན་འགྲུབ་སར་གོམ་པ་དང་པོ་སྤོ་བའི་ཚད་ཡིན། ཁའར་ལོ5ལ་སོན་
སྐབས། ངེད་ཀྱིས་ཁོ་པ་སྒོ་ཀུན་ནས་སྐྱེད་སྲིང་བྱེད་འགོ་བརྩམས། དེ་ཡང་གནད་ཆེ་བ་
ནི་ཐོག་མར་སེམས་ཁོང་སྤྲོ་སྣང་གིས་ཕྱུག་ལ་ཁ་མིག་ཡར་ལྟའི་གཤིས་སྤྱོད་སྐྱེད་སྲིང་
བྱེད་རྒྱུ་དེ་ཡིན་པ་སྨོས་མ་དགོས།
ཕམ་ཉེས་ལ་གདོང་གཏོད་པ་དང་། ཕམ་ཉེས་ལས་རྣམ་པར་རྒྱལ་ནུས་ཀྱི་བློ་རིག་
བུ་ལ་སློབ་རྒྱུ་ནི་ཤིན་ཏུ་གལ་ཆེན་པོ་རེད། ཅིའི་ཕྱིར་ཞེ་ན། སྤྱིར་ན་མི་ཚེ་གང་ལ་ཕམ་
ཉེས་གང་ཇི་སྙེད་ལ་འཕྲད་དུ་ཡོད་ཅིང་། སྐབས་ལ་ལར་ཕམ་ཉེས་འབྱུང་དོགས་ཀྱིས་
ཕམ་ཉེས་བྱུང་བ་ཡོད་ལ། ཡང་མཚམས་ལ་ལར་ཕམ་ཉེས་ལ་མ་འཇིགས་པས་ལས་ལམ་
ལྷོངས་བྱུང་བའང་ཡོད།
ཕམ་ཉེས་འབྱུང་རྒྱུར་སྐྲག་པའི་བྱིས་པ་ཚོ་སེམས་ཁུར་ཆེ་ཕྱིར། ལར་སྒྲུབ་སླ་བའི་
ལས་ཀྱང་འཐུས་ཤོར་དུ་འགྲོ་བར་བྱེད། དེ་བཞིན་ཕམ་ཉེས་འབྱུང་བར་འཇིགས་པའི་
དབང་གིས་ལས་མ་བྱས་པས་ནོར་བ་མེད་ཅིང༌། ཉུང་བྱས་ཉུང་ནོར་དང་མང་བྱས་མང་
ནོར་འབྱུང་བའི་སེམས་ངལ་གྱིས་མནར་བ་ལས། ལྟ་ཚོད་ཐེངས་ཤིག་བརྟག་པའི་བསམ་
ཚུལ་ཀྱང་ཡལ་འགྲོ་སྟེ། དེར་བརྟེན་ཐོག་མཐའ་ཀུན་ཏུ་ཅི་བྱ་གཏོལ་མེད་དུ་གྱུར་པའི་
ཚུལ་དུ་སྡོད།
ཚུལ་འདིར་ངས་ནི་ཁའར་ལ་གུ་ཡངས་ཆེན་པོ་བཏང་སྟེ། ཁོས་ལས་ཀ་གང་ཞིག་
བྱས་པ་ལ་ཕམ་ཁ་བྱུང་བ་ཡིན་ན། ངེད་ཀྱིས་རྒྱལ་ཕམ་ལ་ནན་ནན་གཙིགས་གཙིགས་
བྱེད་པ་མ་ཡིན་པར་ཡང་བསྐྱར་ཚོད་ལྟ་བྱེད་པར་བསྐུལ། ཕྲུ་གུ་ཞིག་གིས་སྐད་ཆ་ངག་
ངོག་རྒྱག་པ་དང་གོམ་པ་ཀྱར་ཀྱོར་སྤོ་བའི་དུས་རིམ་དུ། ཡང་སྙིང་ཕམ་ཁའི་ཚོར་པ་དུ་
གྲངས་མྱོང་དགོས་པ་ང་ཚོ་སུ་ལའང་གསལ་ཆ་མེད། འོན་ཀྱང་ཁོ་ཚོས་བརྩོན་པ་ཡང་
ཡང་བསྐྱེད་པ་ལས་ད་གཟོད་བསམ་དོན་ཡོངས་སུ་གྲུབ་ཡོད་དེ། འདི་ནི་ཕྲུ་གུ་ཚོས་ང་
ཚོར་བསྟན་པའི་བློ་འབྱེད་ཆེས་ལེགས་པོ་དེ་རེད།
གལ་སྲིད་ཕམ་ཁའི་འཇིགས་སྣང་སེལ་མ་ནུས་ཚེ། ག་ལེ་ག་ལེར་བྱིས་པ་ཚོ་ལས་
དང་ཆོ་ག་ཀུན་ལ་འཇུག་པའི་ཡིད་བྱེད་མེད་པར་འགྱུར་ཞིང་། དེས་ཀྱང་ཁོ་ཚོའི་སེམས་
ཁམས་དྭངས་མིན་ལ་གནོད་པ་ཚབས་ཆེན་བསྐྱལ་ཡོད། ཁད་དང་ཡུན་གྱིས་ཁོ་ཚོ་སྙིང་
ཞུམ་བག་འཁུམས། ཡིད་སྐྱོ་དགའ་མགུ་མི་ཤེས་པ་ཆགས་སྲིད་དེ། དེ་ལྟ་ན་ཁོ་ཚོའི་མི་
ཚེ་བདེ་སྐྱིད་ཀྱི་དཔལ་ལ་ཇི་ལྟར་གནས་ཨང་།
དེའི་ཕྱིར་ཁའར་གྱིས་ལས་ཅི་བྱས་མ་མཐའི་རྩ་དོན་དང་མ་འགལ་བ་སྟེ། རང་དང་
གཞན་ལ་གནོད་ཅིང་འཚེ་བ་མེད་ན་ནི། ཀུན་ལ་སྤོབས་པ་ཆེན་པོས་ལྟ་ཚོད་བརྟག་པའི་
སྐུལ་མ་ངེད་ཀྱིས་བྱས་ཤིང་ཤུགས་གང་ཡོད་ཀྱིས་རྒྱབ་ནས་སྐྱོར་བ་ཡིན། ཕྲུ་གུ་ཕམ་ཁར་
འཇིགས་པའི་སེམས་དང་བྲལ་ན་ནི། ལས་གང་བྱས་ཀྱང་ལེགས་པར་འགྲུབ་ངེས་ཁོ་
ཐག་ཡིན་པར་ཁོ་བོས་འདོད།
ཕྲུ་གུས་བྱེད་ནུས་ཤིང་བྱེད་འོས་པའི་ལས་ཀྱང་ཁོ་ཚོར་མ་ཡིན་པར་ཕ་མ་རང་
གིས་བྱེད་པ་དེ་རིགས་ལ་ཁོ་བོས་དགག་པ་མཐའ་གཅིག་ཏུ་རྒྱག་གི་ཡིན། ཚུལ་དེའི་
མུ་ལ་ཡུན་རིང་ཕྱིན་ཚེ། བྱིས་པའི་རང་མགོ་ཐོན་པའམ་རང་ཚུགས་ཐུབ་པའི་ནུས་པ་
ཉམས་འགྲོ་སྟེ། རྒྱུ་མཚན་དེའི་ཕྱིར་ལས་ཆེ་མ་ཆུང་གསུམ་ཕ་མས་སྒྲུབ་པ་ནི་རྦད་དེ་
འགྲིག་ཡོད་པ་མ་རེད།
བུ་ཁའར་ལ་མཚོན་ན། ངེད་ཀྱིས་འདི་བཞིན་ཁོ་པའི་ནུས་པ་གང་ལྕོགས་ཁོ་པར་
སྒྲུབ་ཏུ་བཅུག "ངས་ལས་མི་ཤེས"དང”ངས་སྒྲུབ་ཐུབ་རྒྱུ་མ་རེད”ཟེར་བ་སོགས་ཁ་
གཡོར་ཁག་དཀྲིའི་སྐད་ཆ་ནི་ངེད་ཀྱི་མདུན་ལ་བརྗོད་ས་ཡེ་ནས་མེད། གལ་ཏེ་སྒྲུབ་པ་
དངོས་གནས་ཡག་པོ་མེད་པ་ཡིན་ན། ངེད་ཀྱིས་དངོས་བརྒྱུད་ཀུན་ནས་བཤད་རོགས་
སྒྲུབ་རོགས་ཀྱིས་ལས་ཤེས་པར་བྱེད་པ་ཡིན།
ཁའར་ཕྱོགས་ཐམས་ཅད་ནས་ཡར་སྐྱེད་ལེགས་པོ་ཐོན་ཡོད་གཤིས། ཁོ་པ་རེ་ཞིག་
འགལ་རྐྱེན་བར་ཆད་ལ་འཕྲད་སྐབས་ཀྱང་། ང་དང་ཆུང་མའི་བསྔགས་བརྗོད་ཐེངས་
གཅིག་བྱས་པ་ལས་ཡིད་ཆེས་སམ་རང་རྟོན་གྱི་སེམས་པ་སྙེད་ཐུབ་ཀྱི་ཡོད། དེ་ལྟ་དེ་
ལྟར། ཁོ་པའི་ངང་ཚུལ་ད་ལྟ་འདི་བཞིན་སྣང་བ་དགའ་སྐྱིད་དང་ཧུར་བརྩོན་ཡར་འགྲོའི་
གཤིས་ཀ་ཆགས་སོང་བའོ། །

ལེའུ་བཅུ་པ།
འབད་པ་བརྒྱ་ཡིས་བཟང་སྤྱོད་གོམས་པར་བྱས།

གཤིས་རྒྱུད་དང་འཇོན་ནུས། བདེ་ཐང་སོགས་སྒོ་ཀུན་ནས་ལེགས་པར་སྨིན་ན་
ནི་ད་གཟོད་མངོན་འདོད་ཡིད་བཞིན་གྲུབ་པའི་མི་བུ་བྱོན་པ་ལགས། རྒྱ་ལ་བྱིས་པའི་
གཟུགས་ཕུང་ཁོ་ན་ལ་དང་དང་དོད་དོད་བྱེད་ཆེས་ན། དེ་ཉིད་ཕྱིས་སུ་རིག་རྟུལ་གླེན་གོག་
ཅིག་ལས་མི་འབྱུང་བ་སྲིད་ཅིང་། གལ་སྲིད་གཤིས་རྒྱུད་རྐྱང་རྐྱང་ལ་གཙིགས་ཆེན་བྱས་
ཚེ། རྗེས་ཕྱོགས་དེ་ཉིད་ནུས་མེད་ཉམ་ཆུང་ཞིག་ལས་མི་འཁྱོངས་པའང་སྲིད། ཡང་གལ་
ཏེ་ཤེས་རིག་གཅིག་པུ་ལ་མཐོང་ཆེན་བྱས་པ་ཙམ་གྱིས་ནི། དེ་ཉིད་མ་འོངས་པར་སྤམ་
རྫུ་མགོ་མཁྲེགས་ཤིག་མ་གཏོགས་མི་འབྱོན་ལས་ཀྱང་ཆེ། དེ་ལྟ་བུ་ནི་མི་ཚེ་དོན་སྟོང་དུ་
འགྱུར་བའི་སྲིད་པ་ཆེ་ཕྱིར། སྤྱོད་ཡོན་གཟུགས་པོ་སུམ་ཆ་ནས་ཡར་འཕེལ་འབྱུང་བར་
བྱེད་རྒྱུ་ནི་གནད་ཆེན་ལས་ཀྱི་འགངས་ཆེན་ཡིན།
ཁའར་གྱི་སྤྱོད་ལམ་ཟིན་ཐོར་བཀོད་པ།
ཁའར་བཟང་པོའི་སྤྱོད་པ་ལ་གོམས་ཕྱིར་ངེད་ཀྱིས་ལུས་སེམས་ཉིས་ཆ་ནས་
སྟོབས་ཤུགས་ཆེན་པོ་བཏོན། བསམ་ཤེས་ཤིང་དོན་གོ་ཚུན་ནས་ངེད་ཀྱིས་ཁོ་པར་སྡིག་
སྤོང་དགེ་སྒྲུབ་ཀྱི་གཏམ་རྒྱུད་བཤད། ཡ་རབས་ཀྱི་ལས་བྱས་ཐེངས་རེར་ངེད་ཀྱིས་དེ་མ་
ཐག་ཏུ་ཁོ་པར་བསྔགས་པ་བརྗོད།སྐབས་ལ་ལར་ཁོ་པའི་མ་དང་གྲོགས་པོའི་མདུན་ནས་
ཀྱང་འདི་ལྟར་བསྟོད་དེ། བུས་དེ་རིང་ལས་ཡག་པོ་ཞིག་བྱས་སོང་། དངོས་གནས་ཡག་པོ་
རེད་ཅེས་པ་ལྟ་བུའོ།།
འོན་ཏེ། བུ་ལ་ང་རྒྱལ་གྱི་སེམས་བྱུང་སྐྱེ་བ་འགོག་ཕྱིར། བསྟོད་པ་ནི་འོས་ཤིང་
འཚམས་པར་མ་གཏོགས་འུད་བསྟོད་མི་བྱེད། དེ་ཡང་ཁོ་པར་རྒྱུས་མངའ་ཆེ་བའི་ཁྱིམ་
མི་དང་གྲོགས་པོའི་མདུན་དུ་མ་གཏོགས་གཞན་སར་ཆེ་བརྗོད་དྲིལ་བསྒྲགས་བྱེད་པ་
མིན།
དེ་ཙམ་ནས་བཟུང་། ངེད་ཀྱིས་ཀུན་སྤྱོད་ཀྱི་ལེགས་ཉེས་སྟོན་པའི་སྙན་ངག་སློབ་
འགོ་བརྩམས། ང་ཚོའི་རྒྱལ་ཁབ་ཏུ་བྱམས་སྙིང་རྗེ་དང་མཛའ་བརྩེ་དང་དཔའ་ངར་
སོགས་བཟང་སྤྱོད་ཀྱི་རིགས་ལ་བསྟོད་གླུ་ཕུལ་བའི་སྙན་རྩོམ་མི་ཉུང་བ་ཡོད། དེ་ཀུན་
ཀྱང་བྱིས་པའི་གཤིས་རྒྱུད་དང་སྤྱོད་ལམ་ཡག་པོ་སྐྱེད་བྱེད་ཀྱི་བསམ་བློའི་ནོར་བུ་ལྟ་བུ་
ཡིན། བུས་རྟག་ཏུ་སྙན་རྩོམ་དེ་དག་མྱོང་རོལ་བྱས་རྐྱེན་གྱིས། ཆུང་དུས་ནས་བཟུང་སྙན་
རྩོམ་དེ་དག་བློ་ལ་སྐྱོར་ཐུབ་ཀྱི་ཡོད།
ལས་ཡ་རབས་བྱེད་པར་སྐུལ་མ་གཏོང་ཕྱིར། ངེད་ཀྱིས་ཁའར་གྱི་སྤྱོད་པ་ཡག་པོ་
ཟིན་ཐོར་འགོད་བྱེད་ཀྱི་ཟིན་དེབ་ཅིག་བཟོས། ཁོ་པའི་སྤྱོད་པ་ཡག་པོ་རེ་རེ་བཞིན་ཟིན་
ཐོར་བཀོད་དེ་དྲན་རྟེན་དུ་བཞག དེ་ནི་ཉེས་སྤོང་དགེ་སྒྲུབ་ཀྱི་དོན་ལ་ཤིན་ཏུ་ཕན། ངེད་
ཀྱིས་ཁོ་པའི་སྤྱོད་པ་ཡག་པོ་ཟིན་ཐོར་འགོད་པ་ཁོས་མཐོང་བ་ན། ཁོ་པའི་ཡིད་སེམས་
དགའ་བས་མྱོས་ཤིང་སྐྱིད་ཉམས་ཤིག་ཤིག་ཏུ་སྟོན། རྟག་ཏུ་ཟིན་དེབ་ཁྱེར་ནས་ལྟ་ཀློག་
བྱེད་དེ། སྐབས་དེ་དག་ལ་ཁོང་ནས་དགའ་བའི་འཛུམ་མདངས་བཞིན་ལ་དམུལ་དམུལ་
དུ་མཐོང་རྒྱུ་ཡོད།
ངེད་ཀྱིས་བུ་ལ་སྤྱོད་པ་ཡག་པོ་སློབ་པ་དེ་ཡང་བསླབ་པ་གཞན་དག་སློབ་པ་ནང་
བཞིན་མཚན་བསྟོད་ཡེར་གཟེངས་ལས་བཙན་པོ་དབང་ཡོད་ཀྱིས་མིན། ལས་ཅི་བྱེད་
ཀྱང་ཁོ་པའི་དགའ་སྣང་དབང་བཙན་པའི་ཐོག་བཟང་སྤྱོད་ཉམས་ལེན་དང་རང་གཅུན་
རང་སྡོམ་གྱི་སྤྲོ་བ་འཕེལ་བར་བྱས། བྱིས་པ་རྣམས་དགའ་བ་བྲོད་པས་བཟང་པོ་སྤྱོད་པར་
གོམས་པར་བྱེད་རྒྱུ་ནི་མ་གཞི་ནས་དེ་འདྲའི་ལས་སླ་མོ་ཞིག་མིན་ནའང་། སྐྱེད་སྲིང་གི་
རྒྱུན་མ་བཏང་ན་ནི་ག་ལེ་ག་ལེར་ཡོན་ཏན་དེ་དག་རྒྱུད་ལ་འབྱོང་ཤག་ཤག་རེད།
ཁའར་ཁོ་ཡ་རབས་ཀུན་སྤྱོད་ཅན་ཞིག་བསྐྱེད་ཕྱིར། ངེད་ཀྱིས་ནུས་ཤུགས་རྩལ་
སྤྲུགས་ཀྱིས་ཁོ་པ་སྤྱོད་པ་ཡག་པོར་གོམས་པར་བྱས། དེ་ཡང་ལྡོག་ཕྱོགས་ཀྱི་དཔེ་ལས་
བསླབ་བྱ་ལེན་པ་སྟེ། བྱ་ངན་དོན་ངན་སྒྲུབ་མཁན་གྱི་གང་ཟག་ཁྲིམས་དང་འགལ་བ་
རྣམས་ལ་མཇུག་འབྲས་ཡག་པོ་མེད་ཚུལ་མཐོང་ཆོས་སུ་གྱུར་པའི་གཏམ་རྒྱུད་དག་
བརྗོད་ཅིང་། དེ་དག་གི་སྤྱོད་ལམ་ངན་པར་ཁ་རྡུང་ཚ་ནན་བཏང་བ་ལས། མི་མཐུན་
ཕྱོགས་བཀག་ལ་མཐུན་ཕྱོགས་ཀྱི་ལམ་དུ་འཇུག་པར་བྱས།
ཕ་མ་མི་ཉུང་བས་བྱིས་པའི་གཤིས་སྤྱོད་ངན་པ་མཐོང་བ་ན་འདི་ལྟར་འཁང་ར་
བྱེད་དེ། ངེད་ཅག་གི་བུ་ལ་རྫུན་གཏམ་མང་། དྲང་མོ་མིན་པ་འདིའི་རྒྱུ་མཚན་ཅི་ཡིན་
ནམ་ཞེས་དང་། ངེད་ཅག་གི་བྱིས་པར་གནག་སེམས་ཆེ། སྲོག་ཆགས་ཆུང་ངུ་ལའང་
གཙེ་བར་བྱེད་པ་འདི་ཅི་ཞེས་སམ། ཡང་ན་ངེད་ཅག་གི་བྱིས་པའི་རང་གཤིས་ཤིན་ཏུ་
གྱོང་བ་འདི་རྒྱུ་རྐྱེན་གང་ལ་ཐུག་ཡོད་དམ་ཞེས་པ་ལ་སོགས་ཟེར། ཕ་མ་ཚོ་བྱིས་པའི་
སྤྱོད་ངན་ལ་ཅི་བྱ་གཏོལ་མེད་དུ་ཡོད་ཅིང་། བྱ་དཀའ་བྱེད་གཏད་དེས་ཁོ་ཚོ་དཀའ་སྡུག་
གི་གནས་ལ་སྦྱར་པར་མ་ཟད། ཐ་ན་བྱིས་པ་གང་དེ་མི་ཡུལ་དུ་སྐྱེས་པར་བློ་འགྱོད་སྐྱེས་
པའང་མཐོང་རྒྱུ་འདུག ཕ་མ་ཚོས་བྱིས་པའི་སྤྱོད་ངན་དྲང་པོར་སྲོང་མི་ཤེས་ན་ནི་རང་
ཉིད་སློབ་གསོ་ལ་ངེས་ཤེས་དང་རྒྱུས་མངའ་མེད་པའི་རྟགས་རེད། ཡང་ཕ་མ་ལ་ལས་
འདི་ལྟར། ངེད་ཀྱིས་ཇི་ལྟར་ཤུགས་བརྒྱབ་ཀྱང་བྱིས་པའི་སྤྱོད་ངན་འགོག་མ་ཐུབ་ཅེས་
ཟེར་ཏེ་སེམས་ཁོང་དུ་ཆུད་མོད་ཀྱི། དོན་དམ་དུ་སློབ་གསོ་བྱེད་ཐབས་འགྲིག་ན་ནི་བྱིས་
པའི་ངན་གོམས་བསྒྱུར་དུ་ཡོད་པ་ཡིན།
སྤྱི་ཚོགས་ཀུན་སྤྱོད་ངེས་སྲོལ་གྱིས་མི་བུའི་སྤྱོད་ལམ་འཆུན་འདོམས་བྱེད་པ་ཡིན།
དེ་ནི་དོན་གྱིས་སྟོངས་པའི་གཞུང་ལུགས་ཤིག་མིན་ལ་རྟོགས་པར་དཀའ་བའི་ལྟ་བ་ཞིག་
ཀྱང་མིན་པར། སྐྱེ་བོ་སོ་སོའི་བསམ་སྤྱོད་ཚད་ལྡན་ཚུལ་མཐུན་བཟོ་བའི་དཔེ་གཞི་ཞིག་
ཡིན། བྱིས་པའི་ཀུན་སྤྱོད་ཀྱི་ཐོག་མའི་དཔེ་ལྟ་སའང་ཁོ་པའི་ཉེ་དྲུང་གི་མི་རྣམས་ལས་
མ་འདས། གལ་སྲིད་བྱིས་པའི་ཉེ་དྲུང་གི་མི་རྣམས་གཞུང་དྲང་བྱམས་བརྩེ་ཅན་ཡིན་ན་
ནི། དེ་དག་གི་ཡ་རབས་བཟང་སྤྱོད་བྱིས་པའི་རྒྱུད་ལ་འབྱོར་གྱི་རེད་ལ་ངང་ངམ་ཤུགས་
ཀྱིས་སློབ་གསོ་ལེགས་པོ་འཐོབ་ཀྱི་རེད། ཕ་མ་དག་གིས་བྱིས་པའི་ལུས་སེམས་ཉིས་
ཆ་ནས་ཉེ་ཞོ་དང་བྲལ་ཏེ་ནར་སོན་པ་ལ་མཐོང་ཆེན་བྱེད་པ་མ་གཏོགས། དངོས་པོའི་
ལོངས་སྤྱོད་ཁོ་ན་ལ་བག་མེད་རྒྱས་སྤྲོས་བྱེད་དུ་འཇུག་མི་རུང་།
སོ་སོའི་བྱིས་པ་རྣམས་གཤིས་རྒྱུད་དྲང་ལ་སྙིང་རྗེ་ཆེ་ཞིང་། འགན་འཁྲི་ཐེག་པའི་
མི་ཞིག་སྐྱེད་སྲིང་བྱ་རྒྱུ་ནི་ཕ་མ་དག་གི་མ་མཐའི་རེ་བ་རེད། བྱིས་པས་ཡ་རབས་ལེགས་
བྱས་དང་སྤྱི་སྙོམས་དྲང་གཞག་ལ་ཡིད་བྱེད་ཤེས་ན་ནི། ཁོ་པ་མ་འོངས་པར་ཡོན་ཏན་
དེ་འདྲ་འཛོམས་པའི་མི་བུར་འགྱུར་སྲིད་ཀྱི་རེད་མོད། ཕ་མ་ཚོས་གནད་ཀ་འདི་ཉིད་
གཙིགས་མཐོང་མ་བྱས་ན་ནི། བྱིས་པ་ཚོ་ལྡོག་སྟེ་སྤྱོད་ངན་ལང་ཤོར་དུ་འགྲོ་སྲིད་ཀྱི་
རེད། ཀུན་སྤྱོད་ཀྱི་ལེགས་ཉེས་བླང་དོར་མི་ཤེས་པའི་བྱིས་པ་ནི་མ་འོངས་པར་ཁྲིམས་
འགལ་གྱི་མི་བུར་ཆགས་ཉེན་ཡོད་དེ། ཁོ་ཚོར་འགན་འཁྲིའི་འདུ་ཤེས་དང་བྱམས་སྙིང་
རྗེའི་སེམས་མེད་ཅིང་། རལ་རྒྱལ་འཆལ་རྒྱལ་གྱིས་སྒྲིག་ཁྲིམས་གཏོར་བཤིག་དང་།
སྡིག་ཏོའི་བསམ་སྦྱོར་རྩུབ་པོས་མི་རྣམས་ཉོན་མོངས་པར་བྱེད། ཡིད་སྲུབས་བདུད་ཀྱིས་
བརླམས་པ་ལྟ་བུའི་མི་དེ་དག་ཀྱང་མ་གཞི་ནས་སྤྱི་ཚོགས་ལ་ལག་རྗེས་འཇོག་ནུས་ཀྱི་
གང་ཟག་ཡིན་མོད་ཀྱི། འོན་ཀྱང་ཕྱི་ཕྱིར་སྤྱོད་ངན་རང་བཞིན་གྱིས་གོམས་ནས་ཕམ་
ལྟུང་གི་གནས་སུ་གྱར། ཚུལ་འདི་བཞིན་དུ་སོང་བ་ཕ་མ་དག་གིས་མཐོང་བ་མ་བཟོད་
པས་འགྱོད་པ་རྟས་མི་ཟིན་པ་སྐྱེ་བའང་ཡོད།
བཟང་ལ་གཟིགས་བཟོས་དང་ངན་ལ་ཉེས་ཆད་གཅོད་པ་ཁོ་ནས་ལེགས་ཉེས་
བླང་དོར་ལ་འཇུག་ལྡོག་སྟོན་མི་ཐུབ། འོན་ཀྱང་ཕ་མ་ཕལ་ཆེ་བས་ཐབས་འདི་ཙམ་ལ་
བརྟེན་ནས་བྱིས་པར་གོ་བསྐོན་སློབ་གསོ་བྱེད་ཀྱི་ཡོད་དེ། བྱིས་པའི་སྤྱོད་པ་བཟང་དུས་
གཟུགས་བཟོས་སམ་བྱ་དགའ་གནང་ཞིང་། བྱིས་པའི་སྤྱོད་པ་ངན་དུས་ཉེས་འགེལ་
ལམ་ཆད་པ་གཅོད་ཀྱི་འདུག དོན་དངོས་སུ་སློབ་གསོ་བྱེད་ཐབས་དེ་ནི་བྱིས་པའི་ཕྱིར་
དུ་ཤུགས་མ་བརྒྱབ་པའམ་ཁུར་མ་ཐེག་པར་ཟད། བྱིས་པ་ཚོས་ཕ་མ་དག་ལ་ནི་གཟིགས་
བཟོས་གནང་བ་དང་ཆད་པ་གཅོད་པའི་ཐབས་དེ་ཙམ་ལས་མེད་པ་ཤེས་ཚེ། ཁོ་ཚོས་དེ་
ལ་དེ་བསྟུན་གྱི་ཐབས་ཉི་ཚེ་བ་ཞིག་ལ་བརྟེན་ནས་ཁ་གཏད་གཅོག་གི་རེད། རྒྱུ་མཚན་
དེའི་ཕྱིར། ཕ་མ་དག་གིས་སྔོན་འགྲོ་བྱིས་པའི་སེམས་ཁམས་ཤེས་པ་གཞིར་བཞག་སྟེང་།
སུན་མེད་ངང་རིང་གིས་སློབ་གསོ་བཏང་བ་མིན་ན། ཁོ་ཚོར་བླང་དོར་གསལ་འབྱེད་ཀྱི་
བློ་འཆར་དཀའ། དེ་ལྟ་དེ་ལྟར་གལ་སྲིད་ཕ་མ་ཚོས་བྱིས་པར་ནམ་རྒྱུན་གཟིགས་བཟོས་
མ་གནང་བ་ཡིན་ན། དེས་ཀྱང་གཞར་ཡང་སྒྲིག་སྲོལ་མི་སྲུང་བ་ཁོ་ཐག་རེད།
གཟིགས་བཟོས་གནང་ཞིང་ཆད་པ་གཅོད་པའི་བྱེད་ཐབས་དེ་ལས། བྱིས་པ་ཚོས་
འདི་བྱས་པས་ཆད་པ་འཁུར་དགོས་ལ་དེ་བྱས་པས་གཟིགས་བཟོས་འཐོབ་སྲིད་པའི་རྒྱུ་
མཚན་ཤེས། དེ་ནི་གནས་སྐབས་ཙམ་ལ་ཕན་འབྲས་མིག་མཐོང་ལག་ཟིན་དུ་ཐོན་པའི་
ཐབས་ཤིག་རེད་མོད། འོན་ཀྱང་དེ་ནི་མི་ཚེར་ཕན་པའི་ཐབས་མ་ཡིན་ཏེ། དེ་ལས་བླང་
དོར་གསལ་འབྱེད་ཀྱི་བློ་མི་སྐྱེ་བའི་ཕྱིར། དེས་ན། ཐབས་དེ་ནི་བྱིས་པར་སློབ་གསོ་རྣལ་
མ་གཏོང་བའི་ཐབས་མ་རེད། ངེད་ཀྱིས་ཁའར་ལ་སློབ་གསོ་གཏོང་སྐབས། གཟིགས་
བཟོས་དང་ཉེས་ཆད་སྦྱིན་པའི་ཐབས་ནི་ནམ་ཡང་མི་བསྟེན་པར། བྱེད་ཐབས་འོས་
འཚམས་ལ་བརྟེན་ནས་དགེ་སྡིག་གི་དབྱེ་བ་གསལ་བར་བྱས་ཤིང་ཡ་རབས་ཀྱི་ལས་བྱེད་
པའི་སྤྲོ་སྣང་ཉམས་སུ་མྱོང་བར་བྱས།
གཤིས་རྒྱུད་དང་འཇོན་ནུས། བདེ་ཐང་སོགས་སྒོ་ཀུན་ནས་ལེགས་པར་སྨིན་ན་
ནི་ད་གཟོད་མངོན་འདོད་ཡིད་བཞིན་གྲུབ་པའི་མི་བུ་བྱོན་པ་ལགས། རྒྱ་ལ་བྱིས་པའི་
གཟུགས་ཕུང་ཁོ་ན་ལ་དང་དང་དོད་དོད་བྱེད་ཆེས་ན། དེ་ཉིད་ཕྱིས་སུ་རིག་རྟུལ་གླེན་
གོག་ཅིག་ལས་མི་འབྱུང་བ་སྲིད་ཅིང་། གལ་སྲིད་གཤིས་རྒྱུད་རྐྱང་རྐྱང་ལ་གཙིགས་
ཆེན་བྱས་ཚེ། རྗེས་ཕྱོགས་དེ་ཉིད་ནུས་མེད་ཉམ་ཆུང་ཞིག་ལས་མི་འཁྱོངས་པའང་སྲིད།
ཡང་གལ་ཏེ་ཤེས་རིག་གཅིག་པུ་ལ་མཐོང་ཆེན་བྱས་པ་ཙམ་གྱིས་ནི། དེ་ཉིད་མ་འོངས་
པར་སྤམ་རྫུ་མགོ་མཁྲེགས་ཤིག་མ་གཏོགས་མི་འབྱོན་ལས་ཀྱང་ཆེ། དེ་ལྟ་བུ་ནི་མི་ཚེ་
དོན་སྟོང་དུ་འགྱུར་བའི་སྲིད་པ་ཆེ་ཕྱིར། སྤྱོད་ཡོན་གཟུགས་པོ་སུམ་ཆ་ནས་ཡར་འཕེལ་
འབྱུང་བར་བྱེད་རྒྱུ་ནི་གནད་ཆེན་ལས་ཀྱི་འགངས་ཆེན་ཡིན།
བྱིས་པ་ནི་ཕ་མ་བསྐྱར་པར་བརྒྱབ་པ་དང་འདྲ་ལ། ཕ་མ་ནི་བྱིས་པའི་བག་ཆགས་
ཀྱི་འབྱུང་ཁུངས་སམ་མིག་དཔེ་ལྟ་ས་ཡིན། ངེད་ཀྱིས་བུ་ལ་སྤྱོད་ཡོན་གྱི་བག་ཆགས་
འཇོག་སྐབས། ཐོག་མར་རང་ཉིད་ཁ་རྒྱལ་མགོ་རྒྱལ་དུ་མ་སོང་བར་བག་ཡོད་སེམས་
ཆུང་གིས་ཁོ་པར་དཔེ་སྟོན་ཚད་འཇོག་བྱས་པ་ཡིན།
ཁའར་ལ་ཆུང་དུས་ནས་སློབ་ལ་བརྩོན་པའི་གོམས་གཤིས་འཇགས་པར་ངེད་
ཀྱིས་གཙིགས་མཐོང་ཆེན་པོ་བྱས་པ་ཡིན། ལེ་ལོ་ནི་ངན་གོམས་སྣ་ཚོགས་ཀྱི་འབྱུང་རྩ་
དང་། བརྩོན་འགྲུས་ནི་བཟང་སྤྱོད་ཀུན་གྱི་རྨང་གཞི་རེད། གལ་ཏེ་སུ་ཞིག་གི་རྣམ་རིག་
བློ་ཡོན་དེ་དྲང་ཕྱོགས་སུ་མ་བསྐོར་པ་ཡིན་ན། དེ་ཉིད་ལོག་ལམ་དུ་འཕྱན་པར་འགྱུར་གྱི་
དེ་ལྟ་ན་རང་གཞན་ཐམས་ཅད་བློ་ཕམ་འགྱོད་གདུང་གི་གཞི་རེད།
"སུས་ཀྱང་རང་ཉིད་སྤྱི་ཚོགས་ལ་འཚེ་མཁན་གྱི་མི་ངན་ཞིག་ཏུ་སྐྱེ་མི་འདོད"
ཅེས་པ་ནི་གནའ་རབས་གྷི་རི་སིའི་མཚན་ཉིད་རིག་པ་མཁན་ཕི་ལ་ཐོ་ཡི་གསུང་རེད།
ངེད་ཀྱིས་རྟག་ཏུ་གསུང་དེ་ཉིད་ལུང་དུ་དྲངས་ནས་བུ་ལ་གསལ་འདེབས་དྲན་སྐུལ་
བྱས་པར་མ་ཟད། རང་གཅུན་རང་སྡོམ་ཤེས་རྒྱུ་དང་། གཞན་ཕན་ལ་དགའ་བའི་བཟང་
གོམས་ལོབས་སུ་བཅུག བྱིས་པ་ངན་གོམས་སུ་འགྲོ་བའི་ལྷན་ཅིག་བྱེད་རྐྱེན་ནི་ཕ་མ་
དག་གི་སློབ་གསོའི་ཐབས་ཤེས་ཡང་དག་མ་ཡིན་པས་རེད། དེས་ན་བྱིས་པ་ཚོ་གཞོན་
དུས་ནས་ཧུར་བརྩོན་མིག་ལྟོས་ཡར་འགྲན་དང་། ངལ་རྩོལ་ལས་ཀ་བྱེད་དགའ། གཞན་
ཕྱིར་སེམས་གཏིང་ཁུར་ལེན་གྱི་བཟང་པོ་སྤྱོད་པའི་གོམས་གཤིས་དང་ལྡན་པར་བྱེད་རྒྱུ་
ནི་ཕ་མ་རྣམས་ལ་རག་ལས་ཡོད། དེ་ལྟར་བྱུང་ན་ནི་སོ་སོའི་བྱིས་པ་མ་འོངས་པ་ན་སྤྱི་
ཚོགས་ལ་ཕན་པ་དང་རང་སྣང་ཡང་ཤིན་ཏུ་སྐྱིད་པའི་མི་བུ་ཞིག་འབྱོན་ངེས་པ་རེད།
དཔའ་ངར་ཞུམ་མེད་ནི་ཀུན་སྤྱོད་ཡང་རབ་ཅིག་རེད། ངེད་ཀྱིས་ཁའར་དཔའ་
ངར་ཞུམ་མེད་ཀྱི་བུ་ཞིག་སྐྱེ་བའི་རེ་བ་བརྒྱབ། ཕ་མ་ཕལ་ཆེ་བས་བྱིས་པ་སྡུག་ཐུག་པ་
མཐོང་བ་ན་ཤས་མ་བཟོད་པར་གཅེས་ལོ་དམར་ལོ་བྱེད། དེས་ལྡོག་སྟེ་བྱིས་པས་རང་ལ་
མ་ཉེས་ཁག་གཡོགས་ཐེབས་པར་རློམ་ནས་ཡིད་ལ་སྐྱོ་བ་སྐྱེ། ཕ་མའི་བྱེད་སྟངས་དེ་ནི་
ཤིན་ཏུ་ནོར་ཞིང་རབ་ཏུ་འཁྲུལ་བའི་བྱེད་སྟངས་ཤིག་རེད། གནས་ཚུལ་དེ་འདྲར་འཕྲད་
སྐབས། རབ་ཡིན་ན་བྱིས་པར་གཅེས་གཅེས་བཟང་མདོག་མི་སྟོན་པར་དུས་ཐོག་ཏུ་བློ་
རྩེ་གཞན་ལ་སྒྱུར་བའི་ཐབས་ཀྱིས་སྡུག་བརྗེད་སེམས་གསོ་བྱེད་འོས་པ་ཡིན། སུ་ཞིག་
ནམ་ཡང་ཁོག་དཔུང་སྙིང་རུས་མེད་པར་གཞན་གྱི་ཤ་ཚ་སྙིང་རྗེ་དང་གདུང་སེམས་
མཉམ་སྐྱེད་ལ་བརྟེན་ནས་འཚོ་བ་ཡིན་ན། གང་དེའི་མི་ཚེ་ནི་ཤིན་ཏུ་ཡ་ང་ཉམ་ཐག་
གི་མི་ཚེ་ཞིག་ཡིན་པ་བསྙོན་དུ་མེད། གཞན་དུ་ན་དཔའ་ངར་ཞུམ་མེད་ཅེས་པ་ནི་རྩིས་
མེད་བརྩེ་བྲལ་བྱེད་པ་གཏན་ནས་མ་ཡིན་ཏེ། ངེད་ཀྱིས་ཁའར་ལ་བསླབ་བྱ་རྒྱག་སྐབས་
ཚུལ་དེ་དོ་དོ་ཏན་ཏན་གྱིས་བརྗོད་པ་ཡིན། རང་གིས་གཞན་ལ་འཛིན་སྟངས་ཇི་ལྟ་ཇི་
ལྟར་ཡོད་པ་གཞན་གྱིས་ཀྱང་རང་ལ་དེ་ལྟ་དེ་ལྟར་འཛིན་ཏེ། རང་གཞན་ལྟ་སྟངས་ཁྱབ་
མཉམ་གྱི་གནས་ལུགས་འདི་བུ་ལ་ཤེས་སུ་འཇུག་རྒྱུ་ནི་ཤིན་ཏུ་གལ་ཆེན་ཡིན་པར་
འདོད།
བདག་གིས་འདི་སྙམ་དུ་སེམས་ཏེ། ལས་དགེ་བ་སྒྲུབ་པ་དང་ལས་ཡ་རབས་བྱེད་པ་
གཉིས་ལ་ཁྱད་པར་ཅུང་ཟད་ཡོད་པར་འདོད། དེ་བས་ལས་དགེ་བ་བསྒྲུབས་ཚེ་སྒོར་མོ་རེ་
འགའི་གཟུགས་བཟོས་སྤྲད་དེ་དགེ་བ་ལ་བསྐུལ་བ་དང་། དོན་བཟང་ངམ་ཡ་རབས་ཀྱི་
ལས་བྱས་པ་ཡིན་ན། སྒོར་མོའི་བྱ་དགའ་མི་སྤྲོད་དེ་བཟང་སྤྱོད་ཟིན་ཐོར་བཀོད་པ་ཡིན།
ངེད་ཀྱིས་ཁའར་ལ་འདི་ལྟར་སྨྲས་ཏེ། བསླབ་པ་སློབ་གཉེར་གྱིས་ང་ཚོའི་ཤེས་བྱ་
དང་དགའ་སྤྲོ་འཕེལ་བར་བྱེད་ཅིང་། ལས་དགེ་བ་བསྒྲུབས་ཚེ་ང་ཚོར་དཀོན་མཆོག་གི་
བྱིན་རླབས་འཇུག་པ་ཡིན་ཞེས་སོ། །
སྒོར་མོ་བཀོལ་ཤེས་འཇོག་མཁས་ཀྱི་ཐབས་བསྟན་པ།
ཁའར་ལོ5ལ་སོན་དུས་བསགས་དངུལ་མི་ཉུང་བ་ཞིག་འདུག དེར་ངེད་ཀྱིས་
བསགས་དངུལ་བཀོལ་ཤེས་འཇོག་མཁས་ཀྱི་ཐབས་བསྟན་པ་ཡིན།
བྱིས་པར་སློབ་གསོ་དོ་ནན་བྱེད་པའི་དུས་མཚུངས་སུ། རྒྱུ་ནོར་གང་བྱུང་མང་བྱུང་
དུ་བརླག་པར་མི་བྱེད་པའི་ཚུལ་ཀྱང་ཤེས་སུ་བཅུག བསགས་དངུལ་དོ་དམ་བྱེད་ཚུལ་
བསླབས་པ་འདི་ཡང་ངེད་ཀྱི་སློབ་གསོའི་གྲུབ་ཆ་གཙོ་བོ་གཅིག་ཡིན། དེ་ནི་ཁའར་གྱི་
མི་ཚེར་བདེ་སྐྱིད་ལྡན་མིན་ལ་འབྲེལ་བ་དམ་པོ་ཡོད་ཀྱི།
རྒྱུ་ནོར་དོ་དམ་བྱེད་པ་ནི་རང་མགོ་ཐོན་པའི་མི་བུ་རྣམས་ལ་ངེས་པར་དུ་འཛོམ་
དགོས་པའི་བྱེད་ལས་གལ་ཆེན་ཞིག་ཡིན། བྱེད་ལས་དེ་ལོ་ཆུང་དུས་ནས་སྐྱེད་སྲིང་བྱེད་
དགོས་ལ། ཇི་ལྟར་སྔ་ན་དེ་ལྟར་ཕན་འབྲས་ཐོན་ངེས་ཡིན།
བྱིས་པའི་སྐབས་ལ་ནོར་འཁྲུལ་འབྱུང་སླ། བྱིས་པར་རང་ཉིད་ཀྱི་རྩོལ་བ་ལ་བརྟེན་
པའི་རྒྱུ་ནོར་ཡོང་ཁུངས་མེད་རྐྱེན། རྒྱུ་ནོར་བཀོལ་ཤེས་འཇོག་མཁས་ཀྱི་འདུ་ཤེས་ཀྱང་
རང་བཞིན་གྱིས་དཀོན། ཁོ་ཚོར་སྒོར་མོ་བཀོལ་སྤྱོད་གཏོང་བའི་དགོས་མཁོ་དང་འདོད་
འདུན་ཡོད་ཀྱང་། དེ་ཉིད་ཇི་ལྟར་དོ་དམ་བྱེད་ཚུལ་ལ་བློ་རྨོངས་ནས་ཡོད། དེས་ནི་ཤ་ཚ་
མེད་པར་སྒོར་མོ་བྱུང་རྒྱལ་དུ་སྤྱོད་པའི་རྐྱེན་བྱས་ཤིང་། ནོར་འཁྲུལ་ཆེ་བའི་བྱེད་སྟངས་
དེས་ཁོ་ཚོ་བདེ་བླག་ཏུ་ནར་སོན་པར་བག་ཆགས་ངན་པ་འཇོག་ངེས། རྒྱུ་མཚན་དེ་
འདྲའི་དབང་གིས་ངས་བུ་ལ་རྒྱུ་ནོར་དོ་དམ་བྱེད་ཤེས་ཀྱི་བསླབ་པ་བརྒྱབ་པ་དེའང་ངེད་
ཀྱི་སློབ་གསོའི་སྡེ་ཚན་གཞན་དག་ལྟར་ཁོ་པ་ལོ་གཞོན་གྱི་དུས་ནས་འགོ་བརྩམས་པ་ཡིན།
ངེད་ཀྱིས་བྱིས་པ་གང་མང་ལ་ལྟ་ཞིབ་བྱས་པ་ལས། ཁོ་ཚོའི་སྤྱོད་ལམ་ལ་ཡོངས་
ཁྱབ་ཀྱི་སྐྱོན་འགའ་ཡོད་པ་མཐོང་། དཔེར་ན། གཅིག་ཏུ་ན་ཕ་མའི་སྒོར་མོ་བྱུང་རྒྱལ་དུ་
སྤྱོད་ཅིང་ཟོག་རིན་ཆད་འཇོག་ལ་དགའ་བ་དང་། གཉིས་སུ་ན་གྲོན་ཆུང་གསོག་འཇོག་
མི་ཤེས་པར་གཏོང་ཡོང་ག་འཛོལ་བྱུང་བ་སྟེ་ཡོང་སྒོ་ལས་གཏོང་སྒོ་མང་བ་དང་། གསུམ་
དུ་ན་སྒོར་མོ་ནི་ཟ་འཐུང་རྩེ་དགར་རོལ་བྱེད་ཙམ་ལས་མ་འདས་པར་སྙམ་པ་དང་། བཞི་
ལ་ནི་སྒོར་མོ་མེད་ཀྱང་གང་ཞིག་ཉོ་འདོད་ཀྱི་བློ་ཆེ་སྟེ་འཆར་འགོད་རྩ་བ་ནས་མེད་པ་
དང་། ལྔ་ལ་ནི་ཟོག་དངོས་ཉོ་སྐབས་སྒོར་མོ་ལྷག་ལུས་མེད་པར་བཏང་ཚེ་ད་གཟོད་ཡིད་
ཚིམས་ནས་སྡོད་པ་བཅས་སོ། །
གོང་གསལ་དག་ནི་སྒོར་མོ་བཀོལ་སྤྱོད་གཏོང་སྐབས་བྱིས་པ་ཚོར་རྟག་ཏུ་འབྱུང་
བའི་སྐྱོན་ཡིན་ཕྱིར། ཕ་མ་དག་ལ་སྐྱོན་ཆ་དེ་རྣམས་ཡོ་བསྲང་བྱེད་གྲོགས་ཀྱི་འོས་
འགན་ཡོད་དེ། ཁོ་ཚོའི་ཕྱིར་དུ་སྒོར་མོ་བཀོལ་ཤེས་འཇོག་མཁས་ཀྱི་ཐབས་སྟོན་དགོས་
པ་ཡིན།
ཕ་མ་ལ་ལས་བྱིས་པར་སྒོར་མོ་དང་རྒྱུ་ནོར་དགོས་འདོད་དུ་སྦྱིན་ཏེ་ཁོ་ཚོའི་
ལོངས་སྤྱོད་ཀྱི་རྔམ་པ་རྒྱས་པར་བྱེད། དེས་ནི་ཟ་ཧམ་འདོད་རྔམ་དང་ངན་ལང་སྐྱག་
ལང་གི་སྤྱོད་ངན་གོམས་པར་བྱེད་དེ། དར་ལ་བབ་ཚེ་ཁོ་ཚོ་དཔལ་འབྱོར་གྱི་དཀའ་ངལ་
ལ་འཕྲད་ཅིང་འཚོ་བ་རང་འགོ་མི་ཐོན་པའི་རྒྱུ་བྱེད་པ་ཡིན།
ངེད་ཀྱིས་ཁའར་ལ་སྒོར་མོ་ཁ་ཤས་ཀྱི་གཟིགས་བཟོས་སྤྲོད་པ་ནི། ཁོ་པར་ཆུང་དུས་
ནས་སྒོར་མོ་ཇི་ལྟར་བཀོལ་སྤྱོད་གཏོང་ཚུལ་ཤེས་སུ་འཇུག་ཕྱིར་དང་། ཕར་གཏོང་ཚུར་
ཡོང་གཉིས་ཀྱི་རྒྱུ་འབྲས་ཀྱི་འབྲེལ་བ་ངེས་སུ་འཇུག་ཕྱིར་ཡིན། ངེད་ཀྱིས་བུ་ལ་རྒྱུ་མེད་
རྐྱེན་མེད་དུ་སྒོར་མོ་མི་སྦྱིན་ཏེ། ཁོ་པར་ཡ་རབས་ཀྱི་སྦྱོར་བ་མངོན་ཚེ་ད་གཟོད་སིལ་མ་
རེ་གཉིས་ཀྱི་གཟིགས་བཟོས་སྤྲོད་པ་ཙམ་ལས་མ་འདས།
སྤྱིར་བཏང་དུ་བྱིས་པ་ལོ༣ན་ངའོ་སྙམ་པའམ་བདག་ཉིད་ཀྱི་འདུ་ཤེས་མངོན་དུ་
གསལ། དེ་ཡང”ངས་བྱེད་ཐུབ”དང”ངས་སྒྲུབ་ཀྱི་ཡིན”ཞེས་པའི་ངག་ལས་བདག་ཉིད་
གཞི་གྲུབ་ཀྱི་སེམས་པ་མངོན་པར་སྟོན། དེ་བས་ངེད་ཀྱིས་ཁའར་ལོ3ལ་སོན་པ་དང་རྒྱུ་
ནོར་དོ་དམ་བྱེད་ཐབས་སློབ་འགོ་བརྩམས། འདི་ནི་བབ་བསྟུན་འོས་འཚམས་ཀྱི་སྐྱེད་
སྲིང་བྱེད་ཐབས་ཤིག་སྟེ། བསླབ་པ་གཞན་དག་ལྟར་བྱིས་པ་བདེ་བླག་གིས་ནར་སོན་པར་
མཁོ་གལ་ཆེ་བར་སྙམ། བྱིས་པས་སྒོར་མོར་རེག་པ་ཙམ་གྱི་གོ་སྐབས་ཀྱང་མི་སྟེར་བའི་
ཕ་མ་དག་གི་བྱེད་སྟངས་ནི་ཤིན་ཏུ་ནོར་ཚབས་ཆེ་ཞེས་ཁོ་བོས་འདོད།
བྱིས་པར་སྒོར་མོ་དོ་དམ་བྱེད་ཚུལ་སློབ་པ་ནི་སློབ་གསོའི་ཐབས་ལམ་རིགས་
གཅིག་རེད། དེའི་དམིགས་ཡུལ་ནི་ཁོ་ཚོར་དངུལ་གསོག་འཇོག་བྱེད་ཐབས་སློབ་པ་མ་
ཡིན་ཏེ། ཁོ་ཚོའི་བྱེད་ལས་འཐུས་སྒོ་ཚང་བའི་མི་བུ་ཞིག་འབྱོན་ཐབས་བྱེད་པ་ཡིན་ཕྱིར།
ཕ་མས་ཀུན་སྤྱོད་ཀྱི་ཆ་འདི་སྐྱེད་སྲིང་བྱེད་རྒྱུའང་ཤིན་ཏུ་འགངས་ཆེན་ཡིན་པར་ཁོ་
བོས་འདོད།
བྱིས་པས་སྒོར་མོ་ལག་ལེན་བྱེད་དུས། ཕ་མས་ཐོག་མར་སློབ་རྒྱུ་ནི་གཞུང་དྲང་གི་
གཤིས་རྒྱུད་ཡིན། དེས་མ་འོངས་པར་བྱིས་པས་རྒྱུ་ནོར་གྱི་བྱེད་སྒོར་ལྟ་སྟངས་ག་འདྲ་
འཛིན་རྒྱུ་ཡིན་པ་དང་། སྤྱི་སྒེར་མང་མང་གིས་ཁོ་པར་གདེང་འཇོག་ག་འདྲ་བྱེད་རྒྱུ་
ཡིན་པར་རག་ལས་ཡོད། གཞུང་དྲང་མིན་ཚེ། བྱིས་པ་ཁོ་རང་བདེ་བླག་གིས་ནར་སོན་
རྒྱུ་དང་མདུན་ལམ་ཡག་པོ་ཡོང་མིན་ལ་ངན་ཤན་ཐེབས་སྲིད་ཅིང་། ཐ་ན་ཤིན་ཏུ་ཚབས་
ཆེ་བའི་མཇུག་འབྲས་ངན་པའི་རྒྱུ་བསགས་སོང་ལས་ཀྱང་ཆེ།
ངེད་ཀྱིས་བུ་ལ་གཞུང་དྲང་གི་གཤིས་སྤྱོད་སློབ་སྐབས། མཐོང་ཐོས་གཏམ་རྒྱུད་
བརྗོད་པའི་ཚུལ་གྱིས་སློབ་གསོ་བཏང་བ་ཡིན། དེ་ཡང་ཟོལ་མེད་གཞུང་དྲང་གལ་ཆེ་
ཚུལ་གྱི་དཔེ་ངོ་མའམ་ཡང་ན་དཔེ་ཆ་ལས་ཀྱི་ཚད་ལྡན་ཁུངས་ཐུབ་ཀྱི་གཏམ་རྒྱུད་
དྲངས་ནས་གཞུང་དྲང་གི་གོ་དོན་རྣལ་མ་ཤེས་སུ་བཅུག་ལ། དེ་ལས་བྱུང་བའི་མཇུག་
འབྲས་ཡག་པོ་གཞན་དཔེ་རང་སྦྱར་གྱིས་ཉམས་སུ་མྱོང་བར་བྱས།
ངེད་ཀྱིས་རྟག་ཏུ་གཟབ་ནན་གྱིས་རང་སྐྱོན་རང་བརྟག་བྱེད་དེ། རང་གི་དབང་
གིས་བྱིས་པར་ཤུགས་རྐྱེན་ག་འདྲ་ཐེབས་པ་ཕྱིར་དྲན་དང་། ཁའར་གྱི་མདུན་དུ་གཞུང་
དྲང་མིན་པའི་ཚུལ་བསྟན་ཡོད་མེད་ཕྱིར་རྟོག་བྱས།
ངེད་ཀྱིས་ནར་མའི་འཚོ་བའི་ཁྲོད་བུའི་གཞུང་དྲང་གི་གཤིས་སྤྱོད་དེ་གཞན་ལ་
བལྟོས་པའི་རང་རྒྱུད་ཅན་དུ་ཆགས་ཐབས་དང་། ཁྱད་པར་དུ་སློབ་གྲྭ་འགྲིམ་ཉེར་སླེབས་
སྐབས། ཁོ་པ་རང་ཉིད་ཀྱི་ཀུན་སྤྱོད་ཚད་གཞི་ལྟར་ལེགས་ཉེས་བླང་དོར་འབྱེད་པའི་
སྐུལ་ལྕག་བཏབ་ཅིང་། བླང་དོར་གང་དཀའི་སྐབས་ལ་ངེས་པར་དུ་ཟོལ་མེད་གཞུང་དྲང་
དང་ཁ་དན་ཚིག་ལ་གནས་དགོས་པའི་བསླབ་བྱ་བརྒྱབ།
ངེད་ཀྱིས་བུ་ལ་སྒོར་མོའི་ཕྱིར་དུ་རྩིས་ཐང་འདོར་མི་རུང་བའི་བསླབ་བྱའང་རྟག་
ཏུ་བརྒྱབ།
སྒོར་མོ་ནི་དངོས་ཡོད་འཚོ་བའི་ནང་ལ་མེད་དུ་མི་རུང་བ་ཞིག་རེད། དེའི་
མཚུངས་སུ་གཟབ་གཟབ་མ་བྱས་ན་དེ་ནི་མི་བུའི་རྩིས་ཐང་བརླག་བྱེད་ཀྱི་རྒྱུ་རྫས་ཤིག་
ཀྱང་རེད། འོན་ཀྱང་སུ་ཞིག་གིས་སྒོར་མོའི་བསླུ་བྲིད་བཟློགས་ཏེ་རྩིས་ཐང་མ་ཡལ། རྒྱུ་
འབྲས་མ་ལོག་པ་ཡིན་ན། དེར་གཞན་གྱིས་གུས་སྨོན་བྱེད་ཅིང་། དེས་རྒྱུ་ནོར་ལའང་
དབང་འབྱོར་ཏེ། གང་ལ་རྟེན་ཅིང་འབྲེལ་བ་ལས། ཁོ་པའི་ལས་དང་བྱ་བ་ཐམས་ཅད་
ཀྱང་ལམ་འགྲོ་རྒྱུག་གི་རེད།
བུ་ལ་སློབ་གསོ་སྤྲོད་སྐབས། བུའི་རང་རྩིས་ལ་མིག་དཔེ་སྟོན་ཕྱིར། ཁོ་བོས་སྒོར་མོ་
བཀོལ་སྤྱོད་གཏོང་བར་ལྷག་ཏུ་མཉམ་འཇོག་བྱས། བསླབ་པ་སློབ་གསོ་གཞན་དག་ལས་
ཁོ་པས་ངེད་ལ་མིག་དཔེ་ལྟ་བ་གོམས་འདུག་པས། སྐབས་འདི་དག་ཏུའང་རིམ་ཅན་དུ་
མིག་དཔེ་ལྟ་སར་གྱུར་སོང་།
ཕ་མ་དག་གིས་ནམ་རྒྱུན་བྱིས་པར་བརྟན་འཇགས་ཀྱི་ཁྱིམ་ཚང་གི་ཁོར་ཡུག་ཅིག་
བཟོ་འོས། ལྷག་དོན་དུ་བྱིས་པ་ཚོའི་སེམས་གཏམ་ཉན་ཤེས་དགོས་ལ། གནས་ཚུལ་དང་
གནད་དོན་ཅི་འདྲ་བྱུང་ནའང་། ཐོག་མར་བྱིས་པ་ཚོའི་བསམ་སྟངས་དྲན་སྟངས་འདྲི་
རྩད་བྱེད་འོས། བྱིས་པ་སུ་ཡིན་ཀྱང་ལས་དོན་གང་རུང་ཐོག་མིག་མཐོང་ལག་ཟིན་གྱི་
གྲུབ་འབྲས་ལེན་པའི་སེམས་ཁམས་ཡོངས་ཁྱབ་ཏུ་ཡོད། དེའི་ཕྱིར། བསམ་དོན་ཡིད་
བཞིན་གྲུབ་པའམ་གྲུབ་འབྲས་ལེན་པའི་གྲུབ་བློ་སྐྱེས་སུ་འཇུག་རྒྱུ་ནི་ཤིན་ཏུ་
གལ་ཆེན་པོ་རེད། ཕ་མ་དག་གིས་བྱིས་པ་ཚོར་རང་རྟོན་གྱི་འདུ་ཤེས་བསྐྱེད་པའི་གོ་
སྐབས་རྟག་ཏུ་བསྐྲུན་འོས་ལ། གང་ཡང་བྱིས་པའི་ཚབ་ཏུ་དོན་དག་ཐག་གཅོད་པའི་
གོམས་སྲོལ་སྔ་མོ་ནས་བསྒྱུར་ཏེ། ཁོ་ཚོ་སོ་སོའི་ལུགས་མཐུན་གྱི་འདོད་པ་དབང་བཙན་
པར་བྱེད་ཅིང་དེའི་ཕྱིར་ཧུར་བརྩོན་བསྐྱེད་པའི་མཐུན་རྐྱེན་སྦྱོར་དགོས་པ་ཡིན།
རང་ཉིད་ཀྱི་རིན་ཐང་མངོན་པར་བྱེད་རྒྱུ་དེ་ཤིན་ཏུ་གལ་ཆེན་རེད། རང་ནུས་ཀྱི་
རིན་ཐང་ཤེས་དུས་བྱིས་པ་ཚོའི་ཡིད་ཀྱི་དགའ་བ་ནོན་དཀའ་བར་འགྱུར། ནང་སེམས་
ཀྱི་སྐྱིད་སྣང་དེ་དངོས་པོས་བསྐྲུན་དུ་མེད་ཅིང་དཔེས་བསྟན་དུའང་མེད། ཕ་མ་དག་
གིས་བྱིས་པ་ཚོའི་ཁྱད་ཡོན་རིན་ཐང་ལ་རྟག་ཏུ་བསྟོད་ར་བགྱིས་ན་ཁོ་ཚོ་རང་རྩིས་ཅན་
ཆགས་པའི་གྲོགས་བྱེད་པ་ཡིན།
བརྩོན་བསྲི་གྲོན་ཆུང་བྱེད་ཤེས་ལ་གོམས་རྒྱུ་ནི་ངེད་ཀྱིས་བུ་ལ་རྒྱུ་ནོར་དོ་དམ་
བྱེད་ཚུལ་སློབ་སྐབས་ཀྱི་ནང་དོན་གཙོ་བོ་གཅིག་ཡིན། རིན་ཐང་ཅན་གྱི་ཉེར་སྤྱད་
དངོས་པོ་དོན་མེད་དུ་བརླག་པའམ་འདོར་བའམ་རིས་སུ་འབོར་བ་ནི་ངེད་ཀྱིས་རྦད་
དེ་བཀག་ཅིང་། དངོས་པོར་བདག་གཅེས་ངེས་པར་ཡོད་དགོས་པ་གདམས། དུད་ཁྱིམ་
ཞིག་ལ་མཚོན་ན་བརྩོན་བསྲི་གྲོན་ཆུང་གིས་འཚོ་ཚིས་སྐྱོང་རྒྱུ་དེ་དོན་ཆུང་ཞིག་མིན།
དེ་བས་ཕ་མ་དག་གིས་བྱིས་པར་ཉེར་སྤྱད་ཅ་ལག་གི་རིན་ཐང་ཤེས་པར་བྱས་ཏེ་བདག་
གཅེས་ཡོད་པ་བྱེད་རྒྱུ།
ངེད་ཀྱིས་བུ་ལ་རྟག་ཏུ་ཁྱིམ་ལས་ཙག་ཙིག་བྱེད་དུ་འཇུག་ཅིང་དེ་ལས་སློབ་དེབ་
ཏུ་མེད་པའི་ཤེས་བྱ་འདྲ་མིན་ངེས་པར་བྱས། དེ་ཡང་ཤིང་སྡོང་སྐྱེས་ཚུལ་ནས་ལྕགས་
རིགས་གྲུབ་ཚུལ་བར་གྱི་གོ་ལའི་ཐོན་ཁུངས་ཀྱི་གནས་ཚུལ་བརྗོད་ཅིང་། དངོས་རྫས་དེ་
དག་རྩ་ཆེན་ཡིན་ལ་ཚད་ཡོད་ཡིན་ཚུལ་ཤེས་སུ་བཅུག དེ་འདྲ་ཡིན་དུས་དངོས་རྫས་
དེ་རིགས་དོན་མེད་བརླག་རྒྱུ་མེད་ཅིང་། རྒྱ་ལ་སྣང་མེད་དུ་ཞིག་རལ་བཟོས་པ་ཡིན་ན།
ཞིག་པ་བསྐྱར་གསོ་མ་བྱས་བར་དུ་ནན་སྐུལ་བྱས་པ་ཡིན།
སྲིད་འདིར་རྒྱུ་ནོར་མི་འདོད་པའི་སྐྱེ་བོ་མེད་མོད་ཀྱི། འོན་ཀྱང་ངས་བུ་ལ་རྟག་ཏུ་
འདི་ལྟར་ཏེ། རྒྱུ་ནོར་འདོད་པ་མི་བུའི་གཤིས་སུ་གྲུབ་ཀྱང་། འདོད་རྔམ་ཚད་ལས་བརྒལ་
མི་རུང་། རྒྱུ་ནོར་གྱིས་ང་ཚོའི་ལོངས་སྤྱོད་གྲ་རྒྱས་པོར་བྱེད་ནའང་། དེར་སྙིང་པོ་ཆེན་པོ་
མེད་ཅེས་སུ་གདམས།
ང་ནི་འཚོ་བ་རང་གཅུན་བབ་ཆགས་སུ་གནས་པའི་མི་ཞིག་ཡིན་སྟབས། སྤྱོད་པ་
ཡག་པོ་འདི་ཁའར་གྱིས་འཛིན་སྐྱོང་སྤེལ་གསུམ་བྱེད་པར་ངེད་ཀྱིས་གཙིགས་མཐོང་
ཆེས་ཆེར་བྱས། རྒྱལ་ཁབ་ཀྱི་མ་འོངས་པ་ནི་བྱིས་པར་རག་ལས་ཡོད། གལ་སྲིད་བྱིས་པ་
ཚོ་ལོངས་སྤྱོད་ཆོག་ཤེས་མེད་པ་དང་། ཉབ་ཉོབ་སེམས་ཤུགས་མེད་པ་ཤ་སྟག་ཡིན་ཚེ།
རྒྱལ་ཁབ་དེ་ཉིན་བཞིན་རྒུད་པའི་ལམ་དུ་ཞུགས་ཚར། ངས་ཁའར་འདོད་རྔམ་ཟ་རྐྱང་
ཅན་དུ་མི་འགྱུར་ཕྱིར་རྟག་ཏུ་འདི་ལྟར་སྨྲས་པ། བྱིས་པའི་བབ་ཆགས་གོམས་སྲོལ་ནི་
འདོད་ཆུང་ཆོག་ཤེས་ཀྱི་རྨང་གཞི་ལ་བརྟེན་ནས་ཡོད། ལོངས་སྤྱོད་འདོད་པ་ཆུང་ཞིང་བློ་
ཡིད་ཚིམ་སླ་ན་ནི། ཚུལ་ལྡན་བབ་ཆགས་ཀྱི་སྤྱོད་པ་ཡག་པོ་ཆགས་པར་གོ་ཆོད་པ་ཐག་
ཆོད་ཡིན་ཞེས་སོ།།
མི་ནི་འདོད་ཆུང་ཆོག་ཤེས་ཡིན་ན་སེམས་ལ་སྡུག་བསྔལ་མེད་ཅིང་རང་དབང་
སྐྱིད་སྣང་ཆེ་ཚུལ་ཀྱང་བུ་དང་ལབ་གླེང་བྱས་ཤིང་། དགེ་བ་ཡར་སེམས་དང་ལྷད་མེད་
མཛའ་བརྩེ་སོགས་ནི་མི་བུའི་རྒྱན་དུ་ཆེ་རབས་སོ་སོའི་མྱོང་བར་སྦྱར་ཏེ་གྲོས་ཞིབ་བྱས་
པ་བརྒྱུད། མིའི་རིགས་ཀྱི་ནང་སེམས་ཀྱི་ལོངས་སྤྱོད་དེ་ཕྱི་དངོས་པོའི་ལོངས་སྤྱོད་ལས་
རིན་ཐང་བརྒྱ་འགྱུར་གྱིས་ཆེ་བ་རྟོགས་པར་བྱས།
བྱིས་པ་རྣམས་བརྩོན་བསྲི་གྲོན་ཆུང་ལ་གོམས་པར་བྱེད་རྒྱུ་ནི་ལས་སླ་བོ་ཞིག་མིན།
འོན་ཀྱང་ཕ་མ་དག་གིས་ཁོ་ཚོར”དུས་རྣམ་ཀུན་ཏུ་བག་ཡོད་བསྟེན་པར་མཛོད”ཅེས་
པའི་ཚིག་འདི་རྟག་ཏུ་དྲན་སྐུལ་གསལ་འདེབས་བྱས་པ་ཡིན་ན། ཁད་དང་ཡུན་གྱིས་ཁོ་
ཚོར་བག་ཡོད་ཆོག་ཤེས་ཀྱི་གོམས་སྲོལ་ཆགས་ངེས་པ་ཡིན།
སྐྱེད་མ་ལ་བལྟོས་ནས་བཟང་སྤྱོད་གོམས་པ།
ངེད་ཀྱི་ཆུང་མ་བུ་ལ་ཐུགས་རྗེ་ཤིན་ཏུ་ཆེ། བུའི་སླད་དུ་དཀའ་བ་སྤྱད་པ་ང་
ལས་མ་མང་ན་མི་ཉུང་། ཁའར་ཀུན་སྤྱོད་ཡག་པ། གྲུང་ཤ་དོད་པ། ལུས་བདེ་སེམས་
སྐྱིད་དུ་ཡོད་པ་མཐའ་དག་ཁོ་པའི་ཨ་མའི་རུ་ངར་ཞིབ་ཚགས་ཀྱི་སློབ་གསོ་ལས་མ་
བྱུང་བ་མེད།
བྱེད་སྟངས་བཅའ་སྟངས་ནས་བཤད་ཚུལ་གཏམ་ཚུལ་བར་དང་། རྒྱབ་ལ་གོན་
ཚུལ་ནས་ཁ་ལ་ཟ་ཚུལ་བར། འགྲོ་སྟངས་འདུག་སྟངས་ནས་གཞན་ལ་འདྲིས་ཚུལ་
བར་ཁ་ལེན་ལག་ལེན་ཞིབ་ཀྱིས་ཐོན།
གཞོན་དར་སུ་ཡིན་ཀྱང་། རུང་མིན་གཞན་གྱི་བཀའ་རྒྱར་ཉན་པ་རྣ་བས་མི་
བཟོད། ཚུལ་དེར་དམིགས་པས་ཁའར་གྱི་ཨ་མས་བུ་ལ་འདི་རུང་དེ་མིན་གྱི་བཀའ་
བཙན་མི་གཏོང་སྟེ། ཅིས་ཀྱང་ཐབས་ཤེས་བསྐོར་བར་མཁས། བྱིས་པར་བཙན་པོ་
དབང་ཡོད་ཀྱིས་བསླབ་པ་སློབ་གསོ་གཏོང་བ་ཐབས་རྡུགས་ཡིན་པ་དང་། གང་ལ་
གང་བསྟུན་གྱིས་སློབ་པའི་ལམ་དུ་འཇུག་དགོས་པ་ཁོ་མོས་མཁྱེན་གྱི་ཡོད། བུའི་སློབ་
གཉེར་གྱི་ལས་ནི་ཡོད་ཚད་ངེད་ཀྱིས་འགན་ལེན་གྱི་ཡོད་མོད། ཐབས་མཆོག་གང་
མང་ནི་ཁོ་མོས་ང་ལ་མཁོ་འདོན་བྱས་པ་བསྙོན་དུ་མེད།
སྐྱེད་མར་གྱུར་ཕྱིན་བྱིས་པའི་མདུན་དུ་རང་ཉིད་ཀྱི་ཆ་ལུགས་ཡག་པོར་སྟོན་རྒྱུ་
གལ་ཆེ། སྐྱེད་མ་ལ་ལ་ལེ་ལོ་ཆེ་རྐྱེན་རྟག་ཏུ་མི་གཙང་དྲི་མས་སྦགས་པའི་ལྷམ་གྱོན་
ཞིང་། བཟོ་ལྟ་གཙང་བཙོག་མེད་པ་གཞན་གྱི་ཁྲེལ་དགོད་ཀྱི་གཞི་རུ་འགྱུར་བ་ཡོད་ལ།
ཡང་ལ་ལ་མགོ་སྐྲ་ཐོར་ཅོག་ལྡེམ་ལྡེམ་ལྡེམ། གོས་མ་རས་ཁྲ་ལིང་ལིང་ལིང་། འདོགས་ཆ་
རྒྱན་ཆ་སིལ་སིལ་སིལ། ཁྲ་ཆིལ་དགུ་ཆིལ་གྱི་ཁྱད་མཚར་གཟབ་འཆོར་སྤྲས་རྒྱུར་དགའ་
བ་དེའང་གཞན་གྱི་བཞད་གད་ཀྱི་གནས་སུ་སོང་བ་ཡོད་ཤག་རེད། བྱིས་པས་ནི་རང་གི་
མ་ལ་གཞན་གྱིས་ཁྲེལ་དགོད་བྱེད་པ་མཐོང་བས་མི་བཟོད་དེ་ཡིད་སེམས་སྐྱོ་གདུང་གིས་
ནོན་ཞིང་མནར། དེ་ལྟ་ན་བྱིས་པའི་སེམས་ཁམས་སུ་མི་འདོད་པའི་རྨ་ཁ་བཟོས་པ་ཡིན་
ཕྱིར། སྐྱེད་མ་རྣམས་བྱ་བྱེད་གཟབ་བརླིང་སྤམ་པོ་དང་། སྤྱོད་ལམ་བག་ཡོད་ཚུལ་ལྡན་
དུ་གནས་དགོས་པ་ལས། གྱོན་པ་གཙང་བཙོག་མེད་པ་དང་སྒེག་ཉམས་བཏོད་ཐལ་ཆེ་
བ་གནང་རྒྱུ་མེད། དེ་ལས་ལྡོག་ན། དྲིན་ཆེན་སྐྱེད་མའི་བླ་མེད་ཀྱི་སྣང་བརྙན་ཆུང་དུ་
་མོ་འགྲོ་སྟེ། དེ་འདྲ་ཡིན་དུས་བྱིས་པའི་སློབ་གསོ་ལམ་ལྷོངས་འབྱུང་རྒྱུ་ཤིན་ཏུ་དཀའ་
རེད། སྐྱེད་མ་མི་ཉུང་བས་རང་ཉིད་ཀྱི་སྤྱོད་པ་དང་ཕྱི་གོས་ཀྱིས་བྱིས་པར་ཤུགས་རྐྱེན་མི་
ཐེབས་སྙམ་ནས་ཚུལ་འདིར་དོ་སྣང་བྱེད་ཀྱི་མེད། དོན་དམ་དུ་སོ་སོའི་སྐྱེད་མའི་གཟབ་
བརླིང་སྤམ་པོ་མེད་པའི་སྤྱོད་ལམ་གྱི་དབང་གིས་བྱིས་པ་མང་ཆེ་བས་སློབ་གསོ་ལེགས་
པོ་མྱངས་ཐུབ་མེད་ཅིང་། ལ་ལ་ད་དུང་མིག་ལྟོས་རིམ་ལད་དུ་གྱུར་པའང་ཡོད།
སྐྱེད་མའི་སྣང་བརྙན་ཡིད་དུ་མ་འོངས་པ་ལས་བྱིས་པའི་བློ་ཡིད་ཕམ་པའི་དཔེ་ནི་
ཅི་བས་མང་བ་ཡོད། ངེད་ཀྱི་ཆུང་མས་མཚན་གཞི་གཅིག་བརྗོད་པ་དེར་ཚབ་མཚོན་གྱི་
ཆོས་དང་ལྡན་ཏེ། སྐྱེད་མ་ཞིག་གིས་རང་གི་བུ་མོ་སློབ་ལོ་རན་པ་སློབ་གྲྭར་བསྐྱལ་གྲབས་
ལ། དུས་རྒྱུན་བརྩོན་བསྲི་གྲོན་ཆུང་ལས་བསགས་པའི་སྒོར་མོ་བཏོན་ནས། ཚོན་ཁྲ་རྣམ་
པར་གསལ་བའི་ལྭ་བ་ཞིག་ཉོས་ཏེ་བསྐོན། འོན་ཀྱང་བུ་མོ་ཁྲ་ཁྲ་གཟབ་མཆོར་སྤྲས་པའི་
ཆ་ལུགས་ལ་དགའ་བོ་མེད་པས། དེས་ངེད་ཀྱི་ཆུང་མར་སྨྲས་པ། ངའི་ཨ་མས་ལྭ་བ་ཁྲ་ཁྲ་
རིག་རིག་ལུས་ལ་མི་འཛའ་བ་གོན་ནས་སློབ་གྲྭར་སོང་ན་ང་ངོ་ཚ་ཡི་འདུག ངས་བསམ་
ཤེས་པ་ནས་བཟུང་། ཨ་མས་རྒྱུན་དུ་དེ་འདྲ་གོན་འདུག ངས་བལྟས་ཀྱིན་བལྟས་ཀྱིན་བློ་
ལ་མི་འབབ་ཟེར་བ་སྐད།
སྐྱེད་མ་དེས་རང་གི་བུ་མོའི་མཛེས་ཁྱད་དུ་མཆོར་གོས་ཤོམ་ལྭས་བརྒྱན་པར་
འདོད་པ་རེད་མོད། འོན་ཀྱང་རང་ཉིད་ཀྱི་དགའ་ཕྱོགས་རྒྱུ་མཚན་དུ་བྱས་པ་ཙམ་ལས་
བུ་མོའི་མཛེས་དཔྱོད་ཀྱི་ལྟ་ཚུལ་མ་ཤེས་ཕྱིར། བུ་མོའི་བརྩི་འཇོག་མ་ཡོད་པ་རེད། ཕ་མ་
གཞན་དག་གིས་བུ་མོ་གང་དེ་རྩིས་མེད་བརྩེ་བྲལ་ཉིད་དུ་སྨོད་པར་བྱེད་སྲིད་ནའང་། ངས་
ནི་གང་དེའི་བློ་ཁ་རྟོགས་ཤིང་བསམ་ཤེས་སྒོམ་ཐུབ་ཀྱི་ཡོད། སྐྱེད་མ་དེས་རང་གི་བུ་མོ་
ཚོན་མདོག་སྣ་དགུའི་གོས་ཀྱིས་བཀླུབས་ནས་སློབ་གྲྭར་གཏོང་འདོད་པ་རེད་མོད། ཡིན་
ནའང་དེས་ཅིས་ཀྱང་རང་གི་འགན་འཁྲི་རྫོགས་མ་སོང་།
བྱིས་པས་རྟག་ཏུ་ཕ་མའི་བྱ་བྱེད་སྤྱོད་ལམ་ལ་ལད་ཟློས་བྱེད། རྒྱ་ལ་བྱིས་པའི་ཨ་
མས་ཇི་ལྟར་རང་གི་ཐུ་སྣེ་ལ་ཉ་ར་མི་བྱེད་པ་དེ་ལྟར་བྱིས་པས་ཀྱང་ངོ་། །ལེ་ལོ་སྒྱིད་ལུག་
དང་། གཙང་སྦྲར་མི་དགའ་བའི་སྤྱོད་ངན་དེ་རྣམས་ནི་མི་ཚེ་གང་ལ་ལུས་དང་གྲིབ་མ་
བཞིན་འགྲོགས་ནས་འགྲོ་བའི་རིགས་ཏེ་གནོད་པ་ཞེ་དྲག་ཆེ། དངོས་ཡོད་འཚོ་བ་ལས་
མི་མང་པོ་གཙང་བཙོག་མེད་པས་ཉམས་པའང་ཡོད། དེའི་ཕྱིར། སོ་སོའི་གྱོན་གོས་ལྷད་
མེད་དག་གཙང་བྱེད་པ་འདིའང་སྣང་ཆུང་བྱ་རུང་གི་དོན་ཆུང་གཏན་ནས་མིན།
ངེད་ཀྱི་ཆུང་མས་ཚུལ་འདི་ལ་དོ་སྣང་རབ་ཏུ་བྱེད། ཁོ་མོས་ཁའར་གྱི་མགོ་སུག་
ཡན་ལག་རྣམས་གཙང་ཁྲུས་དང་། གྱོན་ཆས་གཙང་མ་གཙང་རྐྱང་བསྐོན་ལ། དེ་
མཚུངས་ཁོ་མོས་ཀྱང་གྱོན་ཆས་དག་གཙང་ནར་ནོར་ཛར་ཛོར་མེད་པ། ལུས་ལ་བལྟོས་
པས་ཚད་དང་རན་པ་གོན་ཞིང་། རྟག་ཏུ་ང་ལ་འདི་ལྟར་བརྗོད་དེ། མི་ཞིག་གི་གྱོན་གོས་
གཙང་མ་ཡིན་ན། དེར་རྣམ་རིག་ཀྱང་འཛོམས་པོ་ཡོད། གལ་ཏེ་འབག་རྫོབ་ཆེ་ན། དེའི་
རྣམ་རིག་ཀྱང་གསལ་པོ་མེད་ཟེར་ཏེ། ཁའར་ལ་བསྐོན་པའི་གྱོན་གོས་གཟབ་མཆོར་མི་
ཆེ་ནའང་གཙང་མ་གཙང་རྐྱང་ཉིད་དུ་ཡོད།
གྱོན་གོས་གཙང་མས་མི་ལ་རང་རྟོན་གྱི་བློ་སྐྱེ་བར་བྱེད། མི་ནི་ལྟ་ཞོག་རྟའང་དེ་
ལྟར་ཏེ། རྟ་ལ་སྒ་གོག་རྙིང་ཧྲུལ་ཞིག་བསྟད་ཚེ། དེ་མ་ཐག་རྒྱུག་འདོད་བང་ཁ་ཉམས་
ནས་ཉབ་ཉོབ་ཏུ་འགྲོ། ལྡོག་སྟེ་རྟ་བཟང་ལ་སྒ་བཟང་བསྟད་པ་ཡིན་ན། རྒྱུག་འདོད་མགོ་
བོ་ཀྲོག་ཀྲོག་དང་བང་ཁ་ལིང་ལིང་བྱེད། རྟ་ལ་སྒ་རྨེད་ཀྱིས་ཀྱང་གོ་ཆོད་ན་བྱིས་པ་ལ་
ནི་སྨོས་ཅི་དགོས། བྱིས་པ་ཞིག་རྒྱུན་དུ་འབག་རྫོབ་ཀྱིས་བསླད་ཚེ། ཁོ་པ་མ་འོངས་པ་
ནའང་སྒྱིད་ལུག་ཉམས་འཆལ་ཞིག་མི་འབྱུང་བའི་ངེས་པ་མེད།
ངེད་ཀྱི་ཆུང་མས་ཁའར་གྱི་གྱོན་གོས་འཛའ་བ་དག་གཙང་ལ་དོ་སྣང་བྱེད་པར་མ་
ཟད། ལུས་པོའི་གཙང་སྦྲ་ལའང་གཙིགས་མཐོང་ཆེན་པོ་བྱེད། སོ་བཀྲུ་སྐྲ་ཤད་ནས་རྐང་
ལག་གདོང་བཀྲུ་བར་གྱི་བྱི་དོར་གོམས་སྲོལ་ལེགས་པོར་བསླབས། ལུས་པོ་གཙང་ཁྲུས་
དག་འཁྲུད་བྱེད་པ་དེས་ཀྱང་བྱིས་པའི་སེམས་ཁམས་དྭངས་ལ་རང་རྟོན་ཡོད་པར་བྱེད།
འོན་ཀྱང་ཆུང་མས་ཇུས་ཚོད་ཟིན་ཏེ། དེའི་དབང་གིས་ཁའར་མཆོར་ཉམས་འཇོ་སྒེག་
སྟོན་པར་དགའ་བའི་ངན་གོམས་སུ་བཏང་མེད། བྱིས་པ་ལ་ལ་རྣམ་ཀུན་ངོ་བསྟོད་ཡག་
འདོད་ཁོ་ནར་དགའ་བའི་ངན་ཞད་ཆེ་བའང་ཕུ་དེད་ན་ཕ་མའི་ཤན་ཞུགས་པ་རང་ཡིན་
ཕྱིར། ཕ་མ་ཚོས་སྒོ་ཀུན་ནས་མཉམ་འཇོག་བྱེད་འོས།
ང་ཚོ་ཚེ་དང་ལྡན་པ་རྣམས་ཀྱིས་ངེས་པར་འཚོ་བ་གྲ་རྒྱས་ཕུན་ཚོགས་སུ་མཐའ་
འཁྱོལ་དགོས་པ་ལས་དོན་མེད་ཉི་མ་གཏོང་ཐབས་ཙམ་གྱིས་མི་རུང་། སྐྱེད་མ་ལ་ལ་
འཕྱོར་དགའ་རྩེ་འགྲན་ལ་བྲེལ་ཆེ་བ་མ་གཏོགས་རང་དང་བྱིས་པའི་ཡོན་ཏན་བློ་སྦྱོང་
ལ་དགའ་བོ་དེ་འདྲ་མེད་ཚོད། སྤྱོད་ལམ་དེ་འདྲ་བྱིས་པའི་ན་ཚོད་རྒྱས་པ་ལ་གནོད་དེ།
ཕ་མ་དག་གིས་རིང་དུ་འདོར་འོས་པ་ཡིན།
ཁའར་དགའ་རྩེད་དུ་རོལ་སྐབས་སུའང་ངེད་ཀྱི་ཆུང་མས་ཐུགས་ལ་བཏགས་
ནས་ལྟ། སྐྱེད་མ་ཕལ་ཆེ་བར་ཁྱིམ་ལས་ཙག་ཙིག་མང་སྟབས། བྱིས་པའི་དགའ་རྩེད་ལ་
ཐུགས་ཁུར་བྱེད་ལོང་མེད་དེ། བྱིས་པས་མ་ལ་ལྟ་གཟིགས་འོང་བའི་འབོད་པ་བཏང་ཡང་།
ཡ་ལན་མི་སྟེར། ཁ་ཡ་མི་བྱེད་པས། བྱིས་པའང་ཅི་བྱེད་འདི་བྱེད་མེད་པ་ཆགས་ཀྱི་ཡོད།
སྐྱེད་མ་ལ་ལས་བྱིས་པ་དགའ་རྩེད་དུ་རོལ་སྐབས་སྐྱོན་བརྗོད་སྡིགས་མོ་བྱེད་ཅིང་ཨར་
ལ་གཏོད་པའང་ཡོད།དེ་ནི་ཤིན་ཏུ་རབ་ཏུ་ཆེས་ཆེར་འཁྲུལ་ཕྱིར་ནམ་ཡང་རུང་བ་མིན།
ཆུང་མས་བུ་ཁའར་ཡག་པོ་ཀུན་སྤྱོད་ཅན་ཞིག་བསྐྱེད་ཕྱིར། གཟའ་འཁོར་རེ་རེ་
བཞིན་ཀུན་སྤྱོད་བཟང་ངན་རིས་སུ་འབེབས་བྱེད་ཀྱི་རེའུ་མིག་རེ་བཟོས། དེར་མཛའ་
བརྩེ་གུས་བཀུར་དང་། ཁ་ལེན་ཚིག་བརྩི། བློ་སྟོབས་བརྟན་བརླིང་། གཞུང་དྲང་དགའ་
སྐྱིད། གཙང་སྦྲ་ལྷད་མེད། ཧུར་བརྩོན་སློབ་དགའ། རང་གཅུན་དགེ་སྒྲུབ་བཅས་དུམ་
ཚན་བདུན་བྲིས། ནམ་ཞིག་ན་ཁའར་ལ་གང་བྲིས་པ་ཇི་མ་ཇི་བཞིན་གྱི་ཀུན་སྤྱོད་
མངོན་ཚེ། ཆུང་མས་དེ་ལ་དེ་མཚུངས་ཀྱི་ཀུན་སྤྱོད་རེའུ་མིག་ཏུ་སྐར་མ་དམར་ཆུང་ཞིག་
སྦྱོར་བ་དང་། གལ་ཏེ་བྱས་པ་མ་ལེགས་ཚེ་སྐར་མ་ནག་ཆུང་ཞིག་སྦྱོར་བ་ཡིན། གཟའ་
མཇུག་ལ་ནི་དེ་དག་བསྡོམས་རྩིས་བྱེད་དེ། སྐར་མ་དམར་ཆུང་གི་གྲངས་འབོར་མང་ཚེ།
ཁོ་པར་གྲངས་འབོར་དེ་མཚུངས་ཀྱི་དཔེ་ཆའམ་སིལ་ཏོག་གིས་མཚོན་པའི་གཟིགས་
བཟོས་བྱ་དགའ་རེག་གི་ཡོད་ལ། གལ་ཏེ་སྐར་མ་ནག་ཆུང་གི་གྲངས་འབོར་མང་ན།
གཟིགས་བཟོས་བྱ་དགའ་གང་ཡང་འཐོབ་ཏུ་མེད།
ཀུན་སྤྱོད་རེའུ་མིག་དེ་གཟའ་མཇུག་ཏུ་བསྡོམས་རྩིས་བྱས་ཚར་ནའང་མེད་བརླག་
གཏོང་གི་མེད། དམིགས་ཡུལ་ནི་ཁའར་མིག་ལྟོས་ཡར་འགྲན་གྱི་སྤྱོད་པར་གོམས་ནས་
སྐར་མ་ནག་ཆུང་རྣམས་རང་བསུབ་རྒྱག་ཕྱིར་རེད། ཐབས་འདི་ནི་ཁའར་ཧུར་འབུངས་
ཞེ་བསྐྱེད་འོང་བར་ཕན་ཏེ། གང་ཡིན་ཟེར་ན། སྐར་མ་ནག་ཆུང་མ་བསུབ་ཀྱི་བར་དུ། ཁོ་
པར་སེམས་ཀྱི་གནོན་ཤུགས་ལྕི་བས་ཡིན།
བུ་གཅིག་པུ་ཁྱིམ་དུ་སྡོད་པའི་ཉིན་ཞིག་ལ། ཁོས་གསོས་ཁྱི་ཆུང་ཆུང་དེ་སྒོ་རར་
ཁྲིད་དེ་ཕུར་བར་བཏགས་རྗེས་དགའ་རྩེད་དུ་རོལ། ཡུད་ཙམ་ན་ཆར་བ་ཤག་ཤག་ཏུ་
བབས་པ་ལ། ཁོས་ཁྱི་གུ་བསྐྱུར་ཏེ་རང་ཉིད་གཅིག་པུ་ནང་ལ་ཆར་གཡོལ་དུ་ཕྱིན། ཁྱི་གུ་
ཕྱི་ལ་ཆར་གྱིས་སྦངས་ནས་འབ་འབ་ཏུ་ཟུག་ཅིང་གྲང་འདར་སིག་སིག་བརྒྱབ།
དེ་ཙམ་ན། ཁའར་གྱི་ཨ་མ་ཕྱིར་འབྱོར་ཞིང་། ཁྱི་གུ་ཁྲིད་དེ་ནང་ལ་སླེབས་ཏེ་བུ་ལ་
དྲིས་པ།
ཁའར། ཁྱོད་ཀྱིས་ཁྱི་གུ་ཆར་ལ་སྦངས་དོན་ཅི་ཡིན་ཞེས་པར།
ངས་བསམས་ན ངས་  ངས་མ་རིག ངས་ཕྱིར་ཁྲིད་རྒྱུ་བརྗེད་སོང་ཞེས་ངག་
སྒྲོས་ཐན་ཐུན་སྨྲས།
ཁའར་གྱིས་དྲང་གཏམ་མ་བཤད་པ་ཐོས་པས་ཁོ་མོ་འཚིག་པ་ཟོས་ཏེ། འོ་ན་ཁྱི་
གུས་འབ་སྐད་རྒྱག་པའང་ཁྱོད་ཀྱིས་མ་ཐོས་སམ་ཞེས་པར།
ངའི་གོ་ཐོས་ལ། ཁྱི་གུ་ཆར་ལ་ཅུང་ཟད་སྦངས་ན་སྐྱོན་མི་འདུག་ཟེར་ཞེས་ཁའར་
གྱིས་ད་དུང་དེ་ལྟར་ཚིག་རྩོད་བརྒྱབ།
འོ། དེ་རེད་དེ་རེད། ངས་ཁྱོད་ཀྱང་སྒོ་ཕྱི་ནས་ཆར་ལ་གཅིག་སྦང་འཇོག དེ་ལའང་
ཅི་སྐྱོན། ཅི་འདྲ་རེད་ཅེས་པ་ན།
མིན། ཨ་མ་ལགས། ང་ཆར་ལ་སྦང་མི་འདོད། ཆམ་ནད་ཕོག་རྒྱུ་རེད་ཅེས་ཁའར་
གྱིས་བཤད་པ་ཁོ་མོས་གསན་རྗེས་ནན་ནན་བཅག་བཅག་གིས་བརྗོད་པ། ཁའར། ཁྱོད་
ཀྱིས་ལྟོས་དང་། རང་ཉིད་ཆར་གྱིས་སྦངས་ན་ཆམ་ནད་ཕོག་པ་ཁྱོད་ཀྱིས་ཤེས་གདའ། འོ་
ན་ཁྱི་གུ་ཆར་གྱིས་སྦངས་ན་ཆམ་ནད་མི་ཕོག་གམ། འཁྱགས་ན་ཁྱི་གུ་ལའང་ནད་འབྱུང་
རྒྱུ་རེད། ཁྱོད་ཀྱིས་དེ་ལྟར་བྱས་ན་ཡ་ང་སྙིང་རྗེ་མེད་པ་ཞིག་རེད་མི་འདོད་དམ། གཞན་
གྱིས་ཁྱོད་ཆར་ལ་སྦངས་ནས་ཆམ་ནད་ཕོག་བྱུང་ན། ང་ལ་སེམས་སྡུག་ཅི་འདྲ་ཆེ་ཨང་
ཞེས་བཤད།
ཁའར་གྱིས་རང་གི་ཨ་མའི་ཚིག་ལ་ཉན་རྗེས་གདོང་མདོག་དམར་པོར་གྱུར་ཏེ་
མགོ་བོ་བྲང་ཁར་སྨད། དེ་ལྟའི་མུ་ལ་རང་གི་སྐྱོན་ཆ་ཁས་ལེན་དང་། ཕྱིས་སུ་སྲོག་
ཆགས་ཕྲ་མོ་ཚུན་ཆད་ལ་མི་གནོད་མི་འཚེ་བའི་དམ་བཅའ་ཡང་ཕུལ། ཁའར་གྱི་ཨ་
མས་འདི་ལྟར་འཚོ་བ་ལས་ཀྱི་དོན་ཕྲན་ཚེགས་ལ་བརྟེན་ནས་བུ་ལ་ལེགས་ཉེས་བླང་
དོར་དང་མི་ཚེའི་གནས་ལུགས་རྣམས་སློབ་གསོ་བཏང་བའོ། །

ལེའུ་བཅུ་གཅིག་པ།
གཤིས་སྤྱོད་ཡ་རབས་ལ་ནི་གོམས་པར་བྱས།

མི་བུའི་ཚེ་གང་དུ། འཚོ་བ་དང་སློབ་སྦྱོང་གི་སྐབས་གང་ཡིན་ཀྱང་གནད་
དོན་ཅི་རིགས་ལ་འཕྲད་སྲིད་པར་མ་ཟད། བློས་མི་ལྕིགས་པའི་དཀའ་ངལ་གང་མང་
ལའང་འཕྲད་སྲིད། དེ་བས་ངས་རྟག་ཏུ་ཁའར་ལ་གདམས་པ། ལས་གང་ཞིག་འདམ་
ག་བཏང་བའམ། སྒྲུབ་ཁུར་བླངས་པ་ཡིན་ན་ངེས་པར་སྟོབས་ཤུགས་ཡོད་དགུ་
འདོན་དགོས། འབད་པ་མཐའ་འཁྱོངས་བྱེད་ནུས་ཚེ། དཀའ་ངལ་གང་གིས་ཀྱང་
བླློནོན་པ་མེད་དེ་ལས་དོན་བདེ་བླག་ཏུ་འགྲུབ་སླ་ཞེས་སོ།།
བློ་སེམས་གཅིག་སྒྲིམ་ལ་གོམས་དགོས་པ།
ང་ཚོའི་བྱིས་པས་ཉི་མ་རྟག་པར་སློབ་སྦྱོང་ལ་ཧུར་བརྩོན་བསྐྱེད་ཀྱང་བསླབ་
འབྲས་ཁའར་ལ་མི་དོ་བའི་རྒྱུ་མཚན་ཅི་ཡིན་ནམ་ཞེས་པའི་དྲི་བ་འདི་ཕ་མ་ལ་ལས་
བདག་ལ་རྟག་ཏུ་འདྲི་ཞིང་། ཅི་ཡིན་ཆ་མ་འཚལ་བར་ཡོད། ཁོ་ཚོའི་བྱིས་པས་ཧུར་
བརྩོན་ཆེན་པོ་བསྐྱེད་ཀྱང་བསླབ་འབྲས་འདོད་པ་ཁེངས་པ་བསྟན་དུ་མེད་པ་མཐོང་
བས་འདི་སྙམ་དུ་སེམས་ཏེ། ཁའར་ནི་ལྷ་བུ་གཞོན་ནུ་ཞིག་དང་། རང་གི་བྱིས་པ་ནི་གླེན་
པ་གཏི་ཐུག་ཅིག་ལས་མ་འདས་པར་སྙམ་པའོ།
ཁོ་བོའི་ཉེ་ལོགས་ཀུན་ཏུ་རང་གི་བུ་ཕྲུག་མཚན་སྙན་གྲགས་རྒྱས་འདོད་ཀྱི་ཕ་མ་
དག་གིས་ཡོངས་སུ་བསྐོར་ཡོད། ལྷག་པར་དུ་ངེད་ཀྱི་བུ་ལ་བསླབ་འབྲས་ཡག་པོ་ཐོན་པ་
ན། ཁོ་ཚོས་མ་གྲོས་གཅིག་མཐུན་གྱིས་དྲི་བ་དེ་སོགས་འདྲི་ཡི་འདུག
དྲི་བ་དེ་རིགས་ལ་ནི་ལན་མ་ནོར་བར་འདེབས་རྒྱུ་ཤིན་ཏུ་དཀའ། གང་ཡིན་ཟེར་
ན། བྱིས་པའི་བློ་རིག་སྨིན་བྱེད་ལ་ནི་རྒྱུ་རྐྱེན་སྣ་ཚོགས་ཡོད་པས་སོ། །ཡིན་ནའང་ངེས་
གཏན་འཕེར་བ་ཞིག་ལ། བྱིས་པས་བསླབ་འབྲས་ཕུལ་དུ་བྱུང་བ་མི་ལོན་པའི་རྒྱུ་རྐྱེན་ནི།
ཁོ་ཚོར་ཆུང་དུས་ནས་སློབ་སྦྱོང་གི་གོམས་སྲོལ་ཡག་པོ་མ་ཆགས་པའི་རྐྱེན་གྱིས་རེད།
ཁོ་བོས་བྱིས་པ་དེ་དག་ལྷན་སྐྱེས་ནས་བློ་རིག་རྟུལ་པོ་ཡིན་པར་སྙམ་གྱི་མེད་ལ། ཁའར་
དབང་རྣོན་ལྷུན་གྱིས་གྲུབ་པ་ཞིག་ཏུའང་བསམ་གྱི་མེད།
དོན་དམ་དུ་ཕ་མས་བྱིས་པ་སྐྱེད་སྲིང་ཇི་ལྟར་བྱེད་རྒྱུ་ཡིན་པ་དང་། ཁྲིད་སྟོན་ཇི་
ལྟར་བྱེད་རྒྱུ་ཡིན་པ་ནི་ད་གཟོད་གནད་ཀྱི་དམ་པ་རེད།དེ་དག་ཀུན་ཀྱང་ཕ་མར་རག་མ་
ལས་པ་མེད།
བྱིས་པ་ལ་ལ་བློ་རིག་སྐྱེས་ཐོབ་ཏུ་ལེགས་ཏེ། ཆུང་དུས་ཉིད་ནས་རིག་གསལ་སྤྱང་
གྲུང་འཛོམས་ལ། བློ་གྲོས་བསྒྲུན་མེད་ཀྱི་ཁྱད་ཡོན་ལྡན་ནས་ཡོད། འོན་ཀྱང་དབང་རྣོན་
དེ་རིགས་ལ་ཕ་མའི་ཡང་དག་འཁྲུལ་མེད་ཀྱི་སློབ་སྟོན་མ་ཐོབ་པ་ཡིན་ན། དམིགས་
བསལ་འདམ་ག་གང་ཡང་མེད་པར་གང་བྱུང་མང་བྱུང་དུ་ལྟ་འདོད་ཅིང་གང་བྱུང་མང་
བྱུང་དུ་སློབ་པར་བྱེད། ཐམས་ཅད་སློབ་འདོད་ཆེ་བ་མ་ལེགས་པ་མེད་ཀྱང་དེ་ལ་ནི་ཕ་
མའི་སློབ་སྟོན་མ་ནོར་བ་གནང་དགོས་ཀྱི་ཡོད། གལ་ཏེ་བླང་དོར་ཚུལ་བཞིན་མ་བསྟན་
པ་ཡིན་ན། ཁོ་ཚོས་ཅི་ཡང་སློབ་ལ་ཅི་ཡང་མི་ཤེས་པའི་གནས་ཚུལ་འབྱུང་སྲིད།
ངེད་ཀྱི་བུའང་དགའ་ཕྱོགས་མང་ལ་སློབ་འདོད་ཀྱང་ཆེ་བའི་བྱིས་པ་ཞིག་ཡིན་
འདུག ཡིན་ནའང་ཁོ་པར་དགའ་ཕྱོགས་མང་བ་ཙམ་གྱིས་སློབ་སྦྱོང་ལ་མི་གནོད་དེ།
དེ་ནི་ངེད་ཀྱིས་ཁོ་པར་ཆུང་དུས་ནས་འཆར་གཞི་དང་བཀོད་སྒྲིག་ཡོད་པའི་སློབ་གསོ་
བཏང་བའི་རྐྱེན་གྱིས་ཡིན།
ཁོ་པས་ཅི་དང་གང་སློབ་ཀྱང་། ངེད་ཀྱིས་ཁོ་པར་ངེས་པར་དུ་བློ་རྩེ་གཅིག་སྒྲིམ་
ཡོང་རེ་བྱས། གྲངས་རིག་སློབ་སྐབས་གྲངས་རིག་ལ་བློ་གཅིག་སེམས་གཅིག་དང་། སྐད་
ཡིག་སློབ་སྐབས་སྐད་ཡིག་ལ་འདུན་པ་རྩེ་གཅིག་ཡོད་དགོས། སློབ་སྦྱོང་གི་སྐབས་ལ་
དགའ་རྩེད་དྲན་རྒྱུ་དང་། དགའ་རྩེད་ཀྱི་སྐབས་ལ་སློབ་རྗེས་མི་ཆོད་པར་ཞེད་པ་དེ་འདྲ་
གཏན་ནས་མི་རུང་། གལ་སྲིད་སྒྲུབ་པའི་ལས་ལ་བློ་གཅིག་སེམས་གཅིག་མིན་ཚེ། ལས་
ལས་བཅོས་བཅོས་མཐའ་དག་ངལ་བ་འབྲས་མེད་ཡིན་ལ། ལེ་ལོ་རྣམ་གཡེང་གི་དབང་
དུ་སོང་བ་ཡིན་ན་ཉིན་གང་མཚན་གང་དཔེ་ཁྲིར་བསྡད་ཀྱང་། དེ་ནི་ཁ་གཡེང་མིག་
གཡེང་དུ་སྡོད་པ་ཙམ་སྟེ། དུས་ཚོད་འཕྲོ་བརླག་བཏང་བ་དང་ལྷན་དུ་ཕ་མ་ལའང་མགོ་
གཡོགས་མགོ་སྐོར་བྱས་པ་ལས་མ་འདས།
བྱིས་པ་མང་དག་ཅིག་ཉིན་རེ་བཞིན་དཔེ་ཁྲིར་བསྡད་དེ་སློབ་སྦྱོང་བྱེད་མོད་ཀྱང་
བསླབ་འབྲས་དེ་ཙམ་བཟང་རྒྱུ་མེད་པ་ནི་བློ་སེམས་རྩེ་གཅིག་མ་ཡིན་པ་ལས་བྱུང་། ཁོ་
ཚོས་ཕྱི་ཚུལ་དུ་དཔེ་ཆར་ལྟ་མདོག་ཁ་བོ་བྱེད་ཀྱང་དོན་ལ་ཁ་གཡེང་མིག་གཡེང་དང་
ཡང་ན་ཅི་ཞིག་ལ་ཧད་དེ་སྡོད། དེ་འདྲ་ཡིན་དུས་བསླབ་འབྲས་ཡག་པོ་ཇི་ལྟར་ལོན་ཏེ།
དུས་ཚོད་འཕྲོ་བརླག་གཏོང་བ་ལས་སྒོ་ཕྱིར་བག་ཡངས་ཀྱིས་ཐེངས་གཅིག་རྩེ་བ་དགའ།
ངེད་ཀྱི་ལོ་མང་རིང་གི་གྲོགས་པོ་རྙིང་པ་ཞིག་ལ་བུ་རིག་པ་ཅན་ཞིག་ཡོད། ཁོ་པ་
ངེད་ཀྱིས་བལྟས་བལྟས་རིག་རིག་ལ་ནར་སོན་ཞིང་ཁའར་ལས་ལོ༡༠ཆེ། བློ་རིག་བཀྲ་
ཞིང་སྤྱང་གྲུང་འཛོམས་པས་ཀུན་ལ་མཚར་འཛིན་ཆེ་ཞིང་ཐམས་ཅད་སློབ་འདོད་ཡོད་
པ་ཞིག་འདུག
ང་ཁོ་ཚོའི་ཁྱིམ་ལ་ཁྱིམ་ཉུལ་དུ་ཕྱིན་ཐེངས་རེར། བུ་དེས་ང་ལ་དྲི་བ་ཅི་རིགས་
འདྲི་བར་བྱེད། ཁོས་དྲིས་པའི་གནད་དོན་ཀུན་ལ་ངེད་ཀྱིས་གཡོལ་མེད་སུན་མེད་ཀྱིས་
དྲིས་ལན་བཏབ་ཕྱིར། ང་ནི་ཁོ་པའི་གྲོགས་པོར་གྱུར་ཡོད།
ཁོ་པ་སློབ་གྲྭར་འགྲིམས་ཚུན། བསླབ་འབྲས་ལེགས་པོ་མེད་རབས་ཕ་མས་ཟེར། ང་
ཡ་མཚན་སོང་། རྒྱུ་མཚན་ནི་བྱིས་པའི་ཕ་མ་གཉིས་ཀྱང་ཡོན་ཏན་པ་རེད། ཁོ་ཚོས་བྱིས་
པར་སློབ་གསོ་ལེགས་པོ་གཏོང་ཤེས་ཀྱི་རེད། ཡང་གཅིག་བཤད་ན་བུ་དེ་རིག་ཡག་ཅིག་
ཡིན་པས་སོ། །ཡིན་ནའང་བྱིས་པའི་བསླབ་འབྲས་ལེགས་པོ་མེད་རྐྱེན་ཅི་ཡིན་ནམ།
ཉིན་ཞིག་ལ། སྔོན་ཚུད་ངེད་ཀྱི་གྲོགས་པོ་ཡིད་འཐད་བྱུང་རྗེས། ངེད་ཀྱིས་ཁོ་པའི་
བུས་སློབ་སྦྱོང་བྱེད་ཚུལ་ལ་ལྟ་རྟོག་དང་རྒྱུ་རྐྱེན་གང་ཡིན་རྩད་བཅད།
ཁོ་བོ་ཁང་མིག་གཞན་ཞིག་ཏུ་ཡིབ་སྟེ་སྒོ་སྲུབས་ལས་བུ་དེར་ལྟ་ཞིབ་བྱས་པར།
སློབ་སྦྱོང་བྱེད་རན་ལ་ཁོ་པ་ནམ་རྒྱུན་ལྟར་དཔེ་ཁྲིའི་མདུན་དུ་བསྡད་དེ་ཧོ་མེར “ གྱི་
སྙན་ངག་ཀློག་གི་འདུག དང་ཐོག་དཔེ་ཀློག་གི་སྒྲ་ཟར་ཟིར་རེ་རྣ་བར་འོང་མོད། ཡུད་
ཙམ་ན་སྒྲ་སྐད་ཅི་ཡང་ཐོས་རྒྱུ་མི་འདུག དེ་ཙམ་ན་ཁོ་པ་ཕྱི་རོལ་གྱི་ནམ་མཁར་ཅེར་ཏེ་
ཧད་འདུག་ལ། བློ་རྩེ་དཔེ་ཆ་ལ་གཏོད་མ་ཐུབ་པར་ཡོད་པ་མཐོང་།
ཡིན་རྒྱུ་ནི་ཁོ་པས་བློ་རྩེ་དཔེ་ཆ་ལ་སྒྲིམ་གྱི་མེད་ཅིང་རྣམ་གཡེང་གི་དབང་དུ་སོང་
འདུག་ཕྱིར། ངེད་ཀྱིས་ཁོ་པའི་ཕ་བོས་ནས་བསྟན་པ་ལ། ཚུལ་དེ་མཐོང་བས་ཁོང་ཉིད་
འཚིག་པ་གཏིང་ནས་ཟོས་ཏེ། དེ་འཕྲལ་རྒྱུག་ནས་བྱིས་པར་གཤེ་གཤེ་གཏོང་རྒྱུའི་རྣམ་
འགྱུར་བསྟན།
ངས་འཕྲལ་མར་ཁོ་པའི་སྔུན་བཀག་ནས་ངག་སྐད་དམའ་མོས་བཤད་པ། ཁྱེད་
ངར་ཐོག་ལ་ཡོད་དུས་གཏན་ནས་རྒྱུག་མི་ཉན། ང་འགྲོ་ལ་ཁོ་པར་ཁ་བརྡ་ཞིག་བྱེད་ཅེས་
ནང་ལ་འཇབ་འཇབ་ཀྱིས་ཕྱིན། ང་ཁོ་པའི་རྒྱབ་ལོགས་སུ་འབྱོར་ཀྱང་བྱིས་པས་ད་དུང་
ཚོར་གྱི་མེད་དེ། ཁོ་པ་ཅི་ཞིག་ལ་མགོ་འཁོར་ཡོད་པ་ཁོ་ཐག་རེད། དེར་ངས་ཁོ་པའི་ཕྲག་
པར་ལག་ཤུགས་ཡང་མོས་རྡེབ་ཙམ་བྱས་པ་ན། དངངས་སྐྲག་སྐྱེས་དབང་གིས་གསིག་
འདར་ཞིག་བརྒྱབ་བྱུང་།
"བྱིས་པ། ཁྱོད་ཀྱིས་ཅི་ཞིག་ལ་ལྟ་ཡི་ཡོད།”ངེད་ཀྱིས་ངག་འཇམ་པོས་དེ་ལྟར་དྲིས།
"ཨ། སྐུ་ཞབས་ཝེ་ཐི"ཟེར་ཞིང་ཁོས་ད་དུང་བློ་ནང་དུ་མ་ཁུགས་པར་ཡོད་པ་འདྲ།
ངས་ཡང་བསྐྱར་དྲིས་པ། “ཁྱོད་ཀྱིས་ད་ཅི་གང་ལ་བསམ་བློ་གཏོང་གིན་ཡོད། སློབ་སྦྱོང་
བྱེད་དུས་ཧད་ནས་འདུག་དོན་ཅི་ཡིན།”
"ང་་ང་ཧད་ནས་བསྡད་མེད།”ཁོས་ངག་ཐན་ཐུན་དུ་སྨྲས།
ངས་བྱིས་པའི་དཔེ་ཆ་བླངས་ནས་ཁོ་ལ། "དེས་ན་འགྲིག་གི ངས་ད་ལྟ་ཁྱོད་ཀྱིས་
བློར་སྐྱོར་བའི་སྙན་ངག་ལ་ཁ་རྒྱུགས་ཤིག་ལེན"ཞེས་པར།
ཁོས་ཕྱིར་དྲན་ཡང་ཡང་བྱས་མོད་ཚིག་གཅིག་ཀྱང་བློར་སྐྱོར་མ་ཤེས་པས། བག་
ཚ་ནས་གདོང་པའང་དམར་པོར་གྱུར།
ཚུལ་དེ་མཐོང་བས་ངས་ཡང་འདི་ལྟར་བརྗོད་པ།“ཁྱོད་ཀྱིས་ད་ཅི་རིག་པ་བསྒྲིམས་
ནས་བློར་བཟུང་ཡོད་ཀྱི་ན། ཚིག་གཅིག་ཀྱང་བློར་མི་ཟིན་པ་དཔེ་སྲིད་ཀྱི་མ་རེད།”ཅེས་
པར། ཁོས་རྣམ་གཡེང་གི་དབང་དུ་སོང་བ་ཁས་མི་ལེན་ཀ་མེད་བྱུང་ཞིང་ཡིད་ཆད་བློ་
ཕམ་གྱི་ཚུལ་གྱིས་ན་རེ། "སྐུ་ཞབས་ཝེ་ཐི་ལགས། ངས་སློབ་སྦྱོང་བྱེད་སྐབས་དོན་གཞན་
དག་དྲན་འོང་། རྒྱུ་མཚན་ཅི་ཡིན་པ་ངས་ཀྱང་ཧ་མི་གོ"ཟེར།
"འོ་ན་ཁྱོད་ཀྱིས་ད་ཅི་ཡིད་ལ་ཅི་དྲན་པ་ང་ལ་བཤད་ཆོག་གམ།”ངས་མུ་མཐུད་དུ་
དེ་ལྟར་དྲིས།
ཁོས་བསམ་བསམ་ནས་བཤད་རྒྱུར། “ངས་ད་ཅི་སྙིང་ན་བྱེད་ཀྱི་དོན་ཞིག་ཡིད་ལ་
དྲན་སོང་། ང་ཚོའི་སློབ་གྲྭ་ན་གཟུགས་སྟོབས་ཆེ་བའི་བྱིས་པ་ཞིག་ཡོད། ཁོས་ནམ་ཡིན་
ཀྱང་ཤེད་ངོམ་ཤུགས་འཚོང་གིས་གཞན་ལ་ཐུབ་ཚོད་དང་བརྙས་བཅོས་བྱེད་ཀྱི་འདུག
ངས་བསམས་ན་ང་དྲག་རྩལ་ཅན་གྱི་དཔའ་རྒོད་ཅིག་ཡིན་ན་ཅིས་མ་ཆོག་ཨང་། ང་དེ་འདྲ་
ཞིག་ཡིན་རྒྱུ་ན་ཆིབས་རྟ་དཀར་པོར་ཞོན་ནས་རལ་གྲི་གཡུག་ཞོར་དུ་ཐུབ་ཚོད་བྱེད་
མཁན་དེ་ར་ལྤགས་མཉེ་མཉེ་ཞིག་བྱས་ཏེ། ཁོ་པར་ཐུབ་ཚོད་བརྙས་བཅོས་མྱོང་བའི་སྡུག་
་་བསྔལ་ཞིག་བྱིན། ཉམ་ཆུང་བྱིས་པ་རྣམས་ལ་རོགས་རམ་ཞིག་ཀྱང་བྱེད་འདོད་ཀྱི.
ཁོས་སྐད་ཆ་བཤད་ཞོར་ཕྱག་རྒྱ་བྱས་བྱུང་སྟེ། སྐབས་དེར་ཁོའི་གདོང་ལ་ངའོ་སྙམ་པའི་
གཟི་མདངས་ཤིག་ཀྱང་མངོན་འདུག
ངས་ཁོ་པའི་ཚིག་མཚམས་བཅད་དེ། "བྱིས་པ་ད་ནི་ངས་ཚིག་འགའ་བཤད།
གཞན་ལ་རོགས་རམ་བྱེད་ཤེས་དགོས། ཡིད་ལ་དྲན་པ་ཙམ་གྱིས་མི་ཆོག ཁྱོད་ཀྱིས་ད་
ལྟ་ཀློག་བཞིན་པའི་ཧོ་མེར་གྱི་དཔེ་ཆ་འདིར་ཏག་ཏག་དཔའ་བོའི་བྱུང་རབས་མང་པོ་
བརྗོད་ཡོད། ཁྱོད་ཀྱིས་དཔེ་ཆའི་སྟེང་གི་མི་སྣ་རྣམས་དཔའ་བོར་ཇི་ལྟར་གྱུར་སོང་ཚུལ་
བལྟས་ན་འགྲིག ཡིན་ནའང་ད་ལམ་ཁྱོད་རང་སློབ་གཉེར་གྱི་དུས་ན་ཡོད། སློབ་གཉེར་
གཙོ་བོ་བཅའ་དགོས། དོན་དག་གཞན་པ་གནས་སྐབས་སུ་སྐྱུར་ཞོག ཡོན་ཏན་སྦྱངས་
ནས་འབྱོར་ན་ད་གཟོད་ཁྱོད་དཔའ་བོ་ངོ་མ་ཞིག་ཏུ་འགྱུར་སྲིད་ཀྱི་རེད། གལ་ཏེ་ཁྱོད་
གཞན་ལ་རོགས་རམ་བྱེད་མཁན་གྱི་དཔའ་བོར་འགྱུར་དགོས་ན། དཔེ་ཁྲིའི་མདུན་
དུ་ཙོག་གེར་བསྡད་དེ་སྟོང་སེམས་བཅངས་པ་ཙམ་གྱིས་མི་རུང་གི དཔེ་ཆའི་ནང་གི་
དཔའ་བོ་ཚོའི་བློ་གྲོས་སྦྱང་དགོས་པ་རེད།"
"ངས་ཤེས་སོང་།" ཁོ་གློ་བུར་རྨོངས་གཉིད་ལས་སད་པ་ལྟར། “ངས་ཐོག་མར་དཔེ་
ཆའི་སྟེང་གི་དཔའ་བོ་རྣམས་ཀྱི་བློ་གྲོས་སྦྱངས། དེ་ནས་ལུས་རྩལ་སྦྱོང་བརྡར་བྱས་ནས་
ལུས་སྟོབས་ཤེད་ཤུགས་འཛོམས་བྱུང་ན། དེ་དུས་ངས་སྟོབས་ཞན་ཉམ་ཆུང་གི་བྱིས་པ་
ཚོ་སྐྱོབ་ཐུབ་ཀྱི་རེད། སྐུ་ཞབས་ཝེ་ཐི་ལགས། ཁྱེད་ཀྱིས་བཤད་ན་དེ་འདྲ་ཨེ་རེད།"
ངས་ཁོ་པས་གནས་ལུགས་ཤེས་པ་མཐོང་བས་དགའ་སྣང་ཆེན་པོས་སྨྲས་པ། "ཁྱོད་
ཀྱིས་བཤད་པ་དངོས་གནས་བདེན། གནས་ལུགས་སླ་མོ་དེ་འདྲ་རང་རེད། ད་ལྟ་ཁྱོད་
ཀྱིས་ཅི་ཞིག་བྱེད་དགོས་པ་ཤེས་ཡོད་འདུག"
“ངས་ཡོངས་རྫོགས་ཤེས་སོང་།"ཁོས་བཤད་པ་རྫོགས་རྗེས། དཔེ་ཆར་བལྟས་ནས་
ནན་ཏན་གྱིས་སློབ་སྦྱོང་བྱས་བྱུང༌།
ཕྱིས་སུ་བྱིས་པའི་ཕ་མ་ང་དང་ཕྲད་དུས་བརྗོད་དོན། "རྒན་ཝེ་ཐི་ལགས། ཁྱོད་ཀྱི་
སློབ་གསོ་བྱེད་ཐབས་དངོས་གནས་ཡག་པོ་འདུག ད་ལྟ་བྱིས་པའི་སློབ་སྦྱོང་ང་ལ་ཡར་
སྐྱེད་ཆེན་པོ་ཐོན་ཡོད"ཟེར།
ངས་བུ་དེའི་བསླབ་འབྲས་མི་བཟང་བའི་རྒྱུ་རྐྱེན་རྙེད་པ་སྟེ། མདོ་རྩ་ནི་ཁོ་པ་བློ་
སེམས་གཅིག་སྒྲིམ་དུ་མེད་པའི་ཚུལ་དེ་རེད། དེར་ངས་ཐབས་མཁས་ཀྱིས་ཁོ་རང་བློ་
གཅིག་སེམས་གཅིག་ཏུ་སློབ་གཉེར་བྱེད་འདུན་ཡོད་པ་བཟོས་ཤིང་། དེ་ལས་བསླབ་
འབྲས་མངོན་གསལ་དུ་ཡར་སྐྱེད་བྱུང་སོང་བའོ། །
ཞིབ་མོ་རྣམ་དག་ཡོང་དགོས་པ།
ཞིབ་མོ་རྣམ་དག་གི་བཟང་སྤྱོད་ལ་གོམས་པར་བྱ་ཕྱིར། སློབ་སྦྱོང་གང་དང་ཅི་བྱེད་
ཀྱང་། བུས་བྱ་ལེ་བྱོ་ལེའམ་ཧ་རེ་ཧུ་རེ་བྱེད་པ་ངེད་ཀྱིས་གཏན་དུ་འགོག་པ་ཡིན།
ཞིབ་མོ་རྣམ་དག་གི་སྤྱོད་པ་ནི་ཀུན་སྤྱོད་ཡག་པོ་ཞིག་རེད། གལ་སྲིད་བསླབ་པ་
སློབ་གཉེར་དུ་བྱིས་པར་ནན་ནན་བཅག་བཅག་མ་བྱས་པ་ཡིན་ན། མ་འོངས་པར་གྲུབ་
འབྲས་ལེགས་པོ་མི་ལོན་པ་ཁོ་ཐག་རེད། མི་ལ་ལས་དོན་བྱ་ཅི་བསྒྲུབས་ཀྱང་བརྟག་
དཔྱད་ཞིབ་འཇུག་གིས་སྟོངས་ཤིང་། བསྒྲུབས་པ་གྲུབ་ཀྱང་རྩིང་པོ་རགས་མོ་ཞིག་ལས་
མི་འབྱོན་ལ་ཐ་ན་ནོར་འཁྲུལ་སྤུངས་པའི་ཕུང་པོ་ཞིག་བཟོས་ཏེ་བཞག་འགྲོ།
ཁའར་གྱིས་གང་དང་ཅི་བསླབས་ཀྱང་། ངེད་ཀྱིས་ཞིབ་མོ་ཡིན་དགོས་པ་ནན་
བཤད་བྱས་ཤིང་། ལས་ཆེ་ཆུང་གང་བསྒྲུབས་ཀྱང་ཕུན་སུམ་ཚོགས་པོ་དང་ཡག་ཐོག་
ཡག་བརྩེགས་ཡོང་ཐབས་བྱས། བྱས་པ་ཀུན་ལ་ཞིབ་ཆ་ཐོན་པ་ཡིན་ན། ངལ་བ་ཆུད་
ཟོས་སུ་མ་སོང་ཞིང་སྙིང་པོ་དང་རིན་ཐང་ལྡན་པ་ཡིན།
ཁའར་ལ་རི་མོ་འབྲི་ཚུལ་བསླབས་པ་ལས་ངེད་ཀྱིས་ཁོ་པར་ཞིབ་མོ་རྣམ་དག་གི་
སྤྱོད་པ་ལོབས་པར་བྱས། དེ་ཡང་རི་མོའི་སྒྱུ་རྩལ་ནི་ཐེབས་ཆག་སླ་བཅོས་བྱས་པས་མི་
འགྲུབ་སྟེ་ཞིབ་མོ་རྣམ་དག་གིས་ཕུན་སུམ་ཚོགས་པོ་བཟོ་དགོས་པས་སོ། །
ངས་གྲགས་པ་འབར་བའི་རི་མོ་མང་པོ་ཉོས་ཤིང་། སྒྱུ་རྩལ་མཁན་ཚོས་ཇི་ལྟར་
ཞིབ་མོ་རྣམ་དག་གིས་སྒྱུ་རྩལ་གསར་གཏོད་བྱས་ཚུལ་བུ་ལ་རྟག་ཏུ་བརྗོད། ཁའར་ནི་
ཟམ་པ་འབྲི་བར་ཤིན་ཏུ་དགའ། ཉི་འོད་འཕྲོས་འོག་གི་ཟམ་པ་འབྲི་རྒྱུར་ལྷག་ཏུ་དགའ།
ཁོ་ན་རེ། ཨ་སྔོན་གཡའ་དག་པའི་དུས་ལ། ཁྲི་གདུགས་ཉི་མའི་གསེར་འོད་ཟམ་པར་
བརྒྱབ་ཚེ། ཟམ་པའི་རྡོ་གོར་མོ་ལ་གསེར་མདོག་གི་འོད་སྣང་འཚེར་གྱི་འདུག ཟམ་འོག་
གི་ཆུ་བོ་སྔོ་ཞིང་དྭངས་པ་དེར་ཉི་འོད་ཕོག་པ་ན་རིན་ཆེན་མར་གད་བཞིན་ལྗང་མདོག་
འཁྱུག་སེར་ཡོད། རེད་མོད་གྲིབ་མའི་འོག་གི་ཆུ་ནི་ལྗང་ནག་ཅིག་རེད། ཡུལ་ལྗོངས་རང་
བྱུང་གི་རྣམ་པ་དེ་མཛེས་སྡུག་ངོ་མཚར་ཆེ་བར་མ་ཟད་བློ་ཡུལ་དུ་དཔོག་དཀའ་བ་ཞིག་
རེད་ཟེར།
ཉིན་ཞིག་ང་ཚོ་རྐང་བཙུགས་ཏེ་སྡེ་བའི་ཕྱི་རོལ་གྱི་ཆུ་འགྲམ་དུ་སོང་ནས་ཁོ་པས་
འབྲི་དགའ་བའི་རྡོ་ཟམ་ཆུང་ཆུང་དེ་བྲིས། ཁོ་པས་སེམས་རྣལ་ལ་ཕབ་ནས་རི་མོ་བྲིས་
ལ། ང་ནི་སྡོང་འོག་ཏུ་བསྡད་དེ་དཔེ་ཆར་བལྟས།
ངས་དཔེ་ཆ་ཀློག་གིན་མཚམས་ལན་རེར་ཆུ་འགྲམ་དུ་སྡོད་པའི་བུ་ལ་བལྟས།
གཅིག་བྱས་ན་ཁའར་གྱིས་ང་རང་ལྷིང་འཇགས་བག་ཡངས་ཀྱི་ཞིང་ཁམས་སུ་ཁྲིད་ཀྱང་
སྲིད་ལ། ཡང་གཅིག་བྱས་ན་ཉིན་དེར་གནམ་གཤིས་ལེགས་པའི་རྐྱེན་ཡིན་ཀྱང་སྲིད།
གང་ལྟར་ང་ལ་བརྗོད་མི་ཤེས་པའི་དགའ་བདེས་ཚིམས་སོང་།
རིང་པོ་མ་ཐོགས་པར། བུས་ཧ་ལམ་བྲིས་ཚར་ལས་ཆེ། ཁོས་རི་མོ་ཁྱེར་ཏེ་ང་ལ་
བསྟན་བྱུང་།
བྲིས་པའི་རི་མོ་དེ་གཞི་དང་ཚུགས་ཀྱི་བཀོད་པ་ལེགས་ལ་སྣང་བརྙན་ལའང་ཞིབ་
ཆ་མ་ཐོན་པ་མེད། ཟམ་ཆུང་དང་ཆུ་བོ། ད་དུང་དེའི་འགྲམ་གྱི་གྲོང་སྡེ་རྣམས་གཅིག་ཏུ་
བཀོད་པ་མཛེས་ལ་ཁ་འགྲིག་སོ་འགྲིག་ཏུ་སྣང་སྟེ། དངོས་གནས་རི་མོ་ལེགས་གྲས་ཤིག་
འདུག ཡིན་ནའང་དེར་བྲིས་མ་ལེགས་སའང་ཡོད་པ་ངེད་ཀྱིས་མཐོང་། གལ་ཏེ་ཕ་མ་
གཞན་དག་ཡིན་པའི་དབང་དུ་བཏང་ན། རི་མོ་དེ་བྱོན་ལེགས་ཤིག་ཐོན་པ་སྙམ་སྟེ་བྱིས་
པར་གཟིགས་བཟོས་དང་བསྔགས་བརྗོད་བྱེད་ཀྱང་སྲིད། རེད་མོད་ཁོ་བོས་དེ་ལས་ལྡོག་
སྟེ། བྱིས་པའི་ཞན་ཆ་མཐོང་བ་ན་དག་བཅོས་བྱེད་པ་ཡིན་ཏེ། ཁོ་པར་སྨྲས་པ། ཁའར། ད་
ཅི་ཁྱོད་ཀྱིས་རང་གིས་འབྲི་འདོད་པའི་བློ་བཀོད་མཚར་པོ་ཞིག་ང་ལ་བཤད་སོང་། ཡིན་
ནའང་རི་མོ་འདིར་ངས་བློ་བཀོད་མཚར་པོ་དེ་འདྲ་མི་མཐོང་བའི་རྒྱུ་མཚན་ཅི་ཡིན་
ནམ།ཞེས་པར།
ཁོ་ཅུང་ཙམ་མ་རངས་པའི་ཚུལ་གྱིས། ངས་དེ་ལྟར་བྲིས་ཡོད་བསམ་གི་ཞེས་ཟེར།
ངས་བཤད་པ། ཁྱོད་ཀྱིས་སྔོན་ཆད་ང་ལ་བཤད་མྱོང་ཡོད། ཆུ་མོ་ནི་ཉི་འོད་འཕྲོས་
འོག་རིན་ཆེན་མར་གད་ལྟར་ལྗང་མདོག་ལྡན། ཡིན་ཀྱང་གྲིབ་མའི་འོག་གི་ཆུ་ནི་ལྗང་
ནག་ཏུ་སྣང་ལ། ངོ་མཚར་དཔོག་དཀའ་བ་ཞིག་རེད་ཟེར། འོན་ཀྱང་ངས་དེ་འདྲ་མཐོང་
མ་སོང་། ཞེས་པ་ན། ཁའར་གྱིས་རི་མོར་ཞིབ་ལྟ་ཞིག་བྱས། དེ་ནས་ཡང་ཟམ་འོག་གི་ཆུ་
བོར་གཅིག་བལྟས་རྗེས་ང་ལ་ན་རེ། ཨ་ཕ་ལགས། ངས་ཚོན་མདོག་ལྗང་ནག་གིས་ཆུ་
མདོག་གི་དབྱེ་བ་མ་ཕྱེ་བ་དངོས་གནས་རེད་ཅེས་ཏེ། ཡང་བསྐྱར་ཆུ་འགྲམ་དུ་བསྡད་དེ་
འབྲི་བཞེངས་བྱས་སོང་། ཅང་མ་འགོར་བར། ཁོས་རི་མོ་ཁྱེར་ཏེ་ང་ལ་སྟོན་བཞིན་འདི་
སྐད་དུ། ཨ་ཕ་ལགས། ཁྱེད་ཀྱིས་གཟིགས་དང་། སྔོན་མ་ལས་ཡག་པོ་ཕྲིས་སོང་ངམ་ཟེར།
ངས་བལྟས་རྗེས་བཤད་པ། བྲིས་པ་ཞེ་དྲག་ཡག་པོ་རེད། ཚོན་མདོག་སྔ་མ་ལས་བཟང་
འདུག ཆུ་རྒྱུག་པའི་རྣམ་པའང་ཤར་འདུག ཡིན་ནའང་མར་གད་ཀྱི་མདོག་ནང་བཞིན་
ལྗང་འོད་ཀྲིག་ཀྲིག་བྱེད་པའི་མདངས་མི་འདུག ངོ་མཚར་དཔོག་དཀའ་ཞིག་ཀྱང་མི་
མཐོང་ཞེས་ཚིག་ལ་དེ་ལྟར་བརྗོད་པ་ཡིན་མོད། དོན་དམ་དུ་ཁའར་གྱི་རི་མོའི་བྲིས་རྩལ་
མི་དམན་ལ། ཁོས་ཚོས་གཞི་གར་སླས་ཉི་འོད་འོག་གི་ཆུ་མདོག་དང་གྲིབ་སོ་ལས་ཀྱི་ཆུ་
མདོག་རྣམ་པར་འབྱེད་ཤེས་པ་དེ། ཆེད་ལས་རི་མོ་པ་མ་གཏོགས། རི་མོའི་རྨང་གཞིའི་
ཤེས་བྱ་ཡོད་པ་ཙམ་གྱིས་དེ་འདྲའི་ཞིབ་ཆ་ཐོན་དཀའ་བ་ངས་ཤེས་ཀྱི་ཡོད།
ངས་རི་མོ་དེ་དེ་ལྟར་བྲིས་མཇུག་རྫོགས་པས་འཐུས་པར་སྙམ་གྱི་ཡོད། བསམ་
འཆར་ནི་རང་སྣང་གང་ཤར་དུ་བཏོན་པ་ཙམ་ཡིན། བྲིས་པར་ཞན་ཆ་ཡོད་དུ་ཆུགས་
ཀྱང་། ཁོས་ཕྱིས་སུ་ག་ལེར་བཅོས་པས་མི་རུང་བ་མེད་སྙམ།
འོན་ཀྱང་ཁོ་པ་དེ་ཙམ་གྱིས་ཡིད་མ་ཚིམ་སྟེ། ཨ་ཕ་ལགས། ང་འགྲོ་ལ་ད་དུང་ཞིབ་
ལྟ་ཞིག་བྱེད་ཅེས་སྨྲས་པ་དང་། ཡང་བསྐྱར་ཆུ་འགྲམ་དུ་ཕྱིན་སོང་།
དེར་ཁའར་གྱིས་གཅིག་ཏུ་ན་ཆུ་བོ་རྒྱུག་པའི་ཚུལ་ལ་ལྟ་ཞིང་། ཡང་གཅིག་ཏུ་ན་
རང་གིས་བྲིས་པའི་རི་མོར་ནན་ཏན་གྱིས་བསམ་གཞིག་བྱེད།
ཁོ་ཆུ་འགྲམ་དུ་ཡུན་རིང་བསྡད། དུས་མི་སྔ་སྟེ་ཁྱིམ་དུ་ཕྱིར་ལོག་རན་ལ་སླེབས་
ཀྱང་ཁོ་ད་དུང་ཙོག་འདུག་ཏུ་ཡོད།
ཁའར། ང་ཚོ་ཁྱིམ་ལ་ལོག་རན་འདུག་ཅེས་ངས་དེ་སྐད་དུ་བསྐུལ་ཀྱང་།བུས་རྒྱང་
རིང་ནས་ལན་དུ། མགྱོགས་པོར་བྲིས་ཚར་གྱི་རེད་ཅེས་ཟེར།
དེ་མུར་ཁའར་གྱིས་ཁེར་ལབ་རྒྱག་བཞིན་རི་མོའི་སྟེང་ཅི་ཞིག་འབྲི་ཡི་འདུག་མོད།
ངས་ཁོ་པས་ཅི་བྱེད་ཆ་མ་འཚལ།
ཁའར་གྱིས་ཐེངས་གསུམ་པར་རི་མོ་ང་ལ་བསྟན་དུས། ང་ནི་ཧ་ལས་ཧང་སང་སོང་། རྒྱུ་
མཚན་ནི་ཆུ་མོ་རྒྱུག་ཚུལ་དེ་མར་གད་ནང་བཞིན་ལྗང་འོད་ཀྲིག་ཀྲིག་བྱེད་པར་མ་ཟད།
གྲིབ་སོའི་འོག་གི་ཆུ་མདོག་ཀྱང་འགྱུར་བག་གིས་ཕྱུག་སྟེ། དངོས་གནས་གསང་ལྐོག་བྱེ་
བས་འཁྱུད་འདུག
ང་ཧང་སང་བཞིན་ཁོ་པར་དྲིས་པ། ཁའར། ཁྱོད་ཀྱིས་བྲིས་པ་ཡག་པོ་ཞེ་དྲག་རེད།
ཁྱོད་ཀྱིས་འདི་འདྲའི་ཡག་པོ་ག་རེ་བྱས་ནས་བྲིས་པ་ཡིན། ཞེས་པར།
ཁའར་ན་རེ། ངས་གྲིབ་གཟུགས་ཀྱི་གསང་བ་ཤེས་སོང་། དོན་དངོས་སུ་དེ་ལ་ལྗང་
ནག་ཁོ་ནས་མི་ཆོག དེར་ལྗང་ནག་གར་སླ་མ་འདྲ་བ་འདྲེས་མར་སྦྱོར་དགོས་པར་མ་
ཟད། དམར་པོ་དང་སྔོན་པོ་བསྲེས་སྦྱོར་གྱིས་མདངས་བརྒྱབ་སྟེ་ཆུ་ངོགས་ཀྱི་མཛེས་
ལྗོངས་ཆུ་ལ་ཤར་བའི་ལྡོག་གཟུགས་ཀྱང་མངོན་དགོས། གསོན་ཉམས་ལྡན་པ་དེའི་རྐྱེན་
གྱིས་རེད་ཅེས་བཤད།
བུ་ལ་རི་མོ་ཆེད་ལས་པའི་ཐབས་རྩལ་ལྡན་པ་དེར་ང་ལ་གཟི་བརྗིད་ཀྱི་ཚོར་སྣང་
ཞིག་ཐོལ་གྱིས་བྱུང་སོང་། ཁོ་པར་ནམ་རྒྱུན་སུས་ཀྱང་ཤེས་བྱ་འདི་དག་བསླབས་པ་མེད་
དེ། རང་སྟོབས་ཀྱིས་ཉམས་རྟོགས་སད་པ་ཤ་སྟག་རེད། འདི་ལས་ཁོ་པར་རྣམ་དཔྱོད་ཆེ་
བ་ངང་ངམ་ཤུགས་ཀྱིས་ཤེས།
ད་ཅི་ཁྱོད་ཀྱིས་ལྡབ་ལྡིབ་ཁེར་ལབ་རྒྱག་པ་ཅི་ཡིན་ཞེས་ངས་དེ་སྐད་དྲིས་པ་ལ།
རིན་ཆེན་མར་གད་ངོ་མཚར་རབ་ཏུ་ཆེ། རིན་ཆེན་མར་གད་ངོ་མཚར་རབ་ཏུ་ཆེ་
ཞེས་བཟླས་པ་ཡིན། ངས་བསམ་ན་བློ་རྩེ་གཅིག་ཏུ་སྒྲིམ་ན། དེའི་ངོ་མཚར་གསང་ལྐོག་
བྲི་ཐུབ་རྒྱུ་རེད་སྙམ་ཞེས་བཤད།
ཚིག་ཟུར་མ་ཕྱིན་མེད་པའི་ཁོའི་སྐད་ཆ་དེས་ང་རང་སྨྲ་མེད་དགུན་གྱི་ཁུ་བྱུག་
ལྟར་བྱས་སོང་། ང་ནི་ཡིད་རབ་ཏུ་གཡོས་ཏེ་སྨྲ་བསམ་བརྗོད་མེད་དུ་གྱུར་ཅིང་། སེམས་
ལ་ངར་ཤས་ཁེངས་ཏེ་ཁོ་པར་ལག་རྡང་སྦྲེལ་བཞིན་ཕྱིར་རང་ཁྱིམ་དུ་ལོག ལམ་བར་
དུ་ངས་ཁོ་པར་བརྗོད་དོན་དུ། བཟོ་བཅོས་ཐེངས་གཉིས་པར་བརྒྱབ་པ་དེས་འཐུས་ཀྱང་
དེས་མ་ཆོག་པར་ཡང་སྐོར་བསྐྱར་སྐོར་བྱེད་པའི་འདུན་པ་གང་ནས་ཐོན་པ་ཡིན་སོགས་
དྲིས་དུས། ཁོ་ན་རེ། ལས་གང་ལའང་བློ་སེམས་གཅིག་སྒྲིམ་ཡིན་དགོས་ཞེས་ཁྱེད་ཀྱིས་
ང་ལ་མ་གསུངས་སམ་ཞེས་ཟེར། བྱིས་བློ་ཟོལ་མེད་རྣམ་པར་དག་ཅིང་བསམ་ཤེས་སྤྲོ་
དགའི་དཔལ་དང་ལྡན་པའི་བུ་ལ་ལྟ་བཞིན་ལྟ་བཞིན། ངས་ཁོ་པའི་ལག་པ་དམ་དུ་
བཅངས་པ་ཙམ་ལས་རེ་ཞིག་མི་སྨྲའི་བརྟུལ་ཞུགས་མི་འཛིན་ཀ་མེད་ཡིན་སོང་།
འབད་བརྩོན་རྒྱུན་འཁྱོངས་ལྷོད་མེད་བྱ་བ།
མི་བུའི་ཚེ་གང་དུ། འཚོ་བ་དང་སློབ་སྦྱོང་གི་སྐབས་གང་ཡིན་ཀྱང་གནད་དོན་
ཅི་རིགས་ལ་འཕྲད་སྲིད་པར་མ་ཟད། བློས་མི་ལྕིགས་པའི་དཀའ་ངལ་གང་མང་ལའང་
འཕྲད་སྲིད། དེ་བས་ངས་རྟག་ཏུ་ཁའར་ལ་གདམས་པ། ལས་གང་ཞིག་འདམ་ག་བཏང་
བའམ། སྒྲུབ་ཁུར་བླངས་པ་ཡིན་ན་ངེས་པར་སྟོབས་ཤུགས་ཡོད་དགུ་འདོན་དགོས།
འབད་པ་མཐའ་འཁྱོངས་བྱེད་ནུས་ཚེ། དཀའ་ངལ་གང་གིས་ཀྱང་ནོན་པ་མེད་དེ་ལས་
དོན་བདེ་བླག་ཏུ་འགྲུབ་སླ་ཞེས་སོ། །
ཁའར་མ་སྐྱེས་པའི་སྔོན་ཚུད་ནས། ང་དང་ཆུང་མས་ཁོ་པ་ཕུལ་དུ་བྱུང་བ་ཞིག་
སྐྱེད་སྲིང་བྱེད་རྒྱུའི་དམ་བཅས་ཡོད། དུས་དེར་ཕུལ་དུ་བྱུང་བ་ཞིག་ཕྱོགས་གང་ནས་
བསྐྱེད་དགོས་ད་དུང་མ་ཤེས་པར་ཡོད་ནའང་། ང་ཚོས་ཤེས་གསལ་ནི། དམིགས་པ་གང་
ལ་གཏད་པ་འབད་པ་རྒྱུན་འཁྱོངས་ལྷོད་མེད་བྱས་པ་ཡིན་ན། ད་གཟོད་ལས་ལམ་ལྷོངས་
འབྱུང་ངེས་པའི་གནས་ལུགས་དེ་ཡིན། རྒྱུ་མཚན་དེའི་ཕྱིར། བྱིས་པ་ནུར་འགུལ་ཤེས་པ་
ནས་བཟུང་། ང་ཚོས་ཁོ་པ་བར་མེད་རྒྱུན་མཐུད་དུ་སྦྱོང་བརྡར་བྱས། ཁའར་གྱི་ཨ་མ་ནི་
ཁོ་མོས་ལས་འདི་བྱ་བར་ཐབས་དང་ལྡན་ཏེ། བྱིས་པ་དཀའ་ངལ་གང་ལ་འཕྲད་ཀྱང་།
ཅིས་ཀྱང་རྒྱུན་འཁྱོངས་མི་ལྷོད་པའི་ཐབས་བྱེད་ཅིང་། འབད་བརྩོན་རྒྱུན་འཁྱོངས་ལྷོད་
མེད་ལས་ནི་ད་གཟོད་རྒྱལ་ཁ་ལོན་པའི་ཉམས་མྱོང་ཡང་ཡང་བསྟན།
ཁའར་ན་མ་ལོན་པའི་དུས་ནས་བཟུང་། ངའི་ཆུང་མས་ཁོ་པ་དཀའ་ཐུབ་བཟོད་
བསྲན་ཅན་ཞིག་བསྐྱེད་ཕྱིར། དང་པོར་ཁོ་པའི་དམིགས་པ་རྩེ་གཅིག་གམ་ཡིད་འཇོག་
ནུས་པ་གཙོ་ཆེར་སྦྱོང་བརྡར་བྱས། རྒྱུ་མཚན་ནི་དམིགས་པ་རྩེ་གཅིག་གམ་ཡིད་འཇོག་
གི་ནུས་པ་ལེགས་པོ་ཡོད་རྒྱུ་ནི་བྱིས་པའི་འབད་བརྩོན་རྒྱུན་མཐུད་ཀྱི་སྔོན་འགྲོ་ཡིན་
པས་སོ། །བུ་ལ་བྱེད་ནུས་དེ་ཉིད་འཛོམ་སླད་དུ། བུའི་ཨ་མས་རྩེད་ཆས་སྣ་ཚོགས་ཁྱེར་
ཏེ་ཁོ་པའི་ཡིད་འཇོག་དང་དང་བ་འདྲེན་ཐབས་བྱས། ཁོ་མོས་རས་སེར་པོས་ཞི་ལ་
ཆུང་ཆུང་ཞིག་བཟོས། བུའི་ཉེ་ལོགས་ཀྱི་གནས་ངེས་མེད་དུ་བཞག་ནས་ཁྲ་རིལ་མིག་
ལ་བསྟན་ཏེ་དོ་སྣང་བྱེད་དུ་བཅུག དགའ་སྣང་ཡོད་པ་མཐོང་བ་ན། ཡང་རྩེད་ཆས་དེ་
ལག་པས་བསྙབས་པ་ཟིན་མི་ཟིན་གྱི་མཚམས་ལ་བཞག་སྟེ། ཁོ་པར་སྤར་འཇུ་བྱེད་དུ་
བཅུག བྱིས་པས་ནུས་ཤུགས་རྩལ་སྤྲུགས་བྱས་ཀྱང་མ་ཟིན་ཏེ་ཤུགས་ཆད་བློས་གཏོང་
འདོད་པ་ཙམ་དུ། ཁོ་མོས་ཁོ་པའི་རྐང་པ་གཏད་དེ། ཤུགས་རྒྱོབ་དང་ད་རུང་ཤུགས་རྒྱོབ་
ཅེས་བསྐུལ་ཅིང་། ཨ་མའི་གཞེན་སྐུལ་ལས་སྤྱིར་བཏང་དུ་ཁའར་གྱིས་རྐང་ཤེད་བརྒྱབ་
སྟེ་ཞི་ལ་ཆུང་ཆུང་དེ་སྤར་འཇུ་ཟིན་གྱི་ཡོད། བུས་སྤར་འཇུ་ཟིན་པ་ན་ཨ་མས་དགའ་
འབོད་སྒྲོག་ཅིང་བྱམས་བརྩེའི་འགྲམ་པ་སྦྱོར། འགྲམ་པ་ཡང་ཡང་སྦྱར་ནས་ཀྱང་ཁོ་
པས་རྒྱལ་ཁ་ལོན་པར་རྟེན་འབྲེལ་ཞུས། དེས་ནི་བྱིས་པར་ལས་གྲུབ་ལམ་ལྷོངས་བྱུང་
བའི་དགའ་བ་ཉམས་སུ་མྱོང་བར་བྱེད། ཁའར་གོག་འགྲོ་ཤེས་པ་ནས་བཟུང་། ཁོའི་ཨ་
མས་སྦྱོང་བརྡར་ཇེ་དཀའ་ལ་བཏང་བ་སྟེ། བྱིས་པས་རྩེད་ཆས་བསྙབས་པ་ཟིན་ལ་ཁད་
དུ། དམིགས་ས་གང་ཞིག་དེ་དང་ཁད་མི་རིང་བའི་སར་བཞག་སྟེ། གོག་འགྲོས་ཀྱིས་ལེན་
པར་བསྐུལ། ཐབས་འདི་ནི་གཅིག་གོ་གཉིས་ཆོད་ཅིག་སྟེ། གཅིག་ཏུ་ན་ཁོ་པར་སེམས་
ཤུགས་སྐྱེད་ཅིང་། ཡང་གཅིག་ན་ཁོ་པའི་གོག་འགྲོའི་ནུས་ཤུགས་རྒྱས་པར་བྱེད། ཁའར་
གྱིས་ཤེས་བྱ་ཡོན་ཏན་སློབ་འགོ་བརྩམས་དུས་སུའང་། ང་ཚོས་དེ་ལ་དེ་བཞིན་གྱི་བྱེད་
ཐབས་སྤྱད་པས། ཡུན་རིང་སོང་བ་ན། ཁོ་པར་འབད་བརྩོན་རྒྱུན་འཁྱོངས་ལྷོད་མེད་ཀྱི་
གོམས་སྲོལ་ལེགས་པར་ཆགས།
ཁའར་གྱིས་སློབ་སྦྱོང་ཐོག་གྲུབ་འབྲས་ཆེན་པོ་ལོན་པ་ནི། ཁོ་པ་དཀའ་ཁག་ལ་
ཕྲད་ཀྱང་འབད་བརྩོན་ལྷོད་མེད་བྱས་རྐྱེན་གྱིས་རེད། བྱེད་ནུས་དེ་ཡོད་སྟབས་ཁོ་པ་སློབ་
སྦྱོང་ལ་བློ་འཚབ་མེད་པར་བག་ལྷོད་དུ་ཡོད་དེ། གྲངས་རིག་གི་རྩིས་གཞི་མཐའ་དག་
སླ་མོ་བདེ་མོས་འགྲོལ་ཐུབ་ཀྱི་ཡོད། ཉིན་ཞིག་ངས་ཁོ་པའི་བློ་ནུས་དེ་ཙམ་གྱིས་འགྲོལ་
དཀའ་བའི་རྩིས་གཞི་ཞིག་བཙལ་ཏེ། སྙིང་རུས་སྐྱེད་ཐབས་སྦྱོང་བརྡར་བྱས།
འདས་ཟིན་པའི་བྱུང་བ་དེ་ངས་ནམ་ཡང་བརྗེད་ཀྱི་མི་འདུག རྒྱུ་མཚན་ནི་ཉིན་
དེར་ཁོས་རྩིས་གཞི་དེ་འགྲོལ་སླད་དངོས་གནས་དུས་ཚོད་རིང་པོ་ཞིག་འགོར་འགྱངས་
བྱས་སོང་བས་ཡིན། དེས་ཀྱང་ཁའར་ལ་རྨད་དུ་བྱུང་བའི་སྙིང་རུས་ཡོད་པ་གསལ་
བཤད་བྱས།
ངས་ཁའར་ལ་རྩིས་གཞི་གཏན་ཁེལ་བྱས་པ་ན། ཁོ་དཔེ་ཁྲིར་བསྡད་དེ་རིག་པ་རྩེ་
གཅིག་གིས་མནོ་བསམ་བཏང་བྱུང་། ཁོ་པའི་མནོ་བསམ་ལ་བར་ཆད་མི་བཟོ་ཕྱིར། ང་
གོམ་ཁ་ཡང་མོས་སྒོར་བུད།
དུས་ཡུན་རིང་པོ་འགོར་ཀྱང་། ཁའར་ད་དུང་སྒོ་ཕྱིར་ཐོན་མ་སོང་བས། ང་ཡ་
མཚན་རྒྱུ་བྱུང་། རྒྱུ་མཚན་ནི་སྔར་ཡིན་ན་ཁོས་རྩིས་གཞི་འགྲོལ་བ་ལ་དུས་ཡུན་དེ་
འདྲའི་རིང་པོ་ཞིག་འགོར་མྱོང་མེད་པས་ཡིན། རྩིས་གཞི་དེ་འགྲོལ་དཀའ་བ་བདེན་མོད།
འོན་ཀྱང་ངས་ཁོ་པར་ཁ་ཆད་ཀྱི་དུས་བཅད་བཞག་པ་ལས་རིང་དུ་འདས་སོང་།
དེར་ངས་ཁོ་པའི་ཁང་སྒོ་ཕྱེ་ནས་ཕྱིན་པ་ན། ཁོ་ད་རུང་དེར་བསྡད་དེ་བསམ་བློ་
ཡང་ཡང་གཏོང་གིན་འདུག་ལ། ཅོག་ཙེའི་སྟེང་དུ་ཤོག་སྟོང་ཞིག་བཞག་ནས་ཅེར་འདུག
རྩིས་གཞི་འདི་དཀའ་དྲགས་སོང་བ་ཨེ་རེད་ཅེས་དྲིས་པ་ལ།
ཁོས་མགོ་བོ་བཏེགས་ཏེ་ང་ལ་ལྟ་ཙམ་བྱས་པ་ལས་སྐད་ཆ་ཅི་ཡང་བཤད་མ་སོང་།
ཕར་བལྟས་ཚོད་དུ་ཁོ་པའི་གདོང་པ་དམར་པོ་གྱུར་ཅིང་། དངུལ་ཆུའང་འཛུམ་གྱི་
འདུག དུས་དེར་གནམ་གཤིས་ཚ་བོ་མེད་པས། ངས་ཁོ་པར་ན་ཚ་བྱུང་སོང་སྙམ་ནས།
ཁྱོད་བདེ་ཡི་མེད་པ་ཨེ་རེད་ཅེས་དྲིས་པ་ལ།
མ་རེད། ངས་རྩིས་གཞི་འདི་ཇི་ལྟར་འགྲོལ་དགོས་པར་བསམ་བློ་གཏོང་གིན་ཡོད་
ཅེས་ཟེར།
སང་ཉིན་འདང་བརྒྱབ་ཀྱང་ཆོག ད་ལྟ་དུས་བཅད་ལས་འདས་ཟིན། དཀའ་ན་
ཡུན་གྱིས་བསམ་བློ་ཐོངས།ད་ངལ་གསོས་ཞེས་པར།
ངས་ངལ་གསོ་བྱེད་མི་འདོད། ཅུང་ཙམ་སྒུགས་དང་། ངས་རྩིས་གཞི་འགྲོལ་ཐབས་
རྙེད་ན་ཐང་། ཞེས་བཤད་རྗེས་ཁོས་མུ་མཐུད་དུ་བསམ་བློ་ནན་གྱིས་བཏང་། དུས་དེ་ནི་
རྩིས་གཞི་གསེད་འགྲོལ་གྱི་གནད་འགག་གི་དུས་ཚོད་ཡིན་པས། ངས་ཁོ་པར་བར་ཆད་
མི་གཏོང་ཕྱིར།ཡང་སྒོ་ཕྱིར་བུད་ནས་ཚུལ་དེ་ཆུང་མ་དང་ལབ་གླེང་བྱས།
ཁ་ཟས་ཟ་རན་སོང་། ཁའར་གྱི་ཨ་མ་སྡོད་བཟོད་མེད་པར་ང་ལ་བཤད་པ། ངས་
བསམས་ན་རྩིས་གཞི་དེ་ཤིན་ཏུ་དཀའ་སོང་། དམིགས་བསལ་ཡོད་དུ་ཆུགས། ཁོ་སྒོར་
ཁྲིད་ཤོག བུ་འདི་རང་རྩིས་ཆེ། གལ་ཏེ་བརྩི་མ་ཤེས་ན་ངོ་ཚ་རྒྱུ་རེད། ཁོ་པ་དཀའ་སྡུག་
ལ་མ་གཏོད་ཅེས་ཟེར།
དེར་ང་ཡང་བསྐྱར་ཁོའི་མདུན་དུ་སོང་ནས་སྨྲས་པ།
ཁའར། རྩིས་གཞི་འདི་དངོས་གནས་གསེད་འགྲོལ་བྱེད་དཀའ་མོ་འདུག ཁྱོད་ཀྱིས་
གང་ནུས་ཅི་ནུས་བྱས་སོང་། འགྲོལ་མ་ཐུབ་ཀྱང་ཅི་སྐྱོན་ཞེས་པར།
ཁའར་ན་རེ། དེ་མི་ཆོག ཨ་ཕ། ད་ཅང་མི་འགོར། ཁྱེད་ཀྱིས་ང་ལ་ལས་གང་བྱེད་
ཀྱང་རྒྱུན་འཁྱོངས་ལྷོད་མེད་བྱེད་དགོས་གསུངས། ངས་ད་གིན་ཇི་ལྟར་འགྲོལ་དགོས་
ཤེས་སོང་། ད་འབད་པ་ཅུང་ཙམ་བྱས་ན་རྩིས་འབྲས་ཐོན་གྱི་རེད་ཅེས་ཟེར།
བུས་ཨུ་ཚུགས་མཐར་སྐྱེལ་བྱས་པ་ལ། ང་ཟེར་རྒྱུས་ཕོངས་སོང་། སྒོ་ཕྱིར་ཐོན་ནས་
ཆུང་མ་དང་ལྷན་དུ་ཡུན་གྱིས་སྒུག ངོ་མ་བཤད་ན་ང་ཚོས་དུས་དེར་ཁོས་རྩིས་གཞི་དེ་
གསེད་འགྲོལ་ཐུབ་མིན་ལ་ཡིད་འཇོག་བྱས་མི་འདུག གཅིག་ཏུ་ཁོ་པའི་ཆོད་སེམས་
དེར་རྒྱབ་སྐྱོར་བྱེད་འདོད་ཙམ་རེད།
ཨ་ཕ། མགྱོགས་པོར་ཤོག ཅུང་ཙམ་གྱི་རྗེས་སུ་ང་ཚོས་བུས་དེ་སྐད་སྒྲོག་པ་ཐོས།
ཁའར་གྱི་ངར་ཤ་ལངས་པའི་སྒྲ་སྐད་ལས་ངེད་ཀྱིས་ཁོ་པས་གསེད་འགྲོལ་བྱས་བྱུང་བ་གོ་
ཞིང་།ཡིད་ལ་སྨྲ་མེད་ཀྱི་སྤྲོ་བ་ཞིག་ཀྱང་བརྟས་བྱུང་།
ཁའར་གྱིས་དངོས་གནས་རྩིས་འབྲས་བྲིས་པའི་ཤོག་གུ་དེ་བཟུང་ནས་འཕར་མ་
མཆོངས་ཀྱིས་ཁང་པ་ལས་རྒྱུག་ནས་ཐོན། ང་རབ་ཏུ་དགའ་བཞིན་ཁོ་པའི་གསེད་འགྲོལ་
རྩི་ཐབས་ལ་བལྟས་པར། རྩིས་འབྲས་དང་བཅས་པ་གཅིག་ཀྱང་ནོར་མི་འདུག དེར་མ་
ཟད་ཁོས་རྩིས་འགྲོལ་བྱེད་ཐབས་ཤིན་ཏུ་ཁྱད་པར་བ་ཞིག་སྤྱད་ཅིང་། རིགས་ལམ་ཁྱད་
དུ་མཚར་བ་དེ་ཚད་ལྡན་གྱི་རྩིས་འགྲོལ་བྱེད་ཐབས་ལས་རབ་ཏུ་འགོངས་འདུག
དགོང་ཟས་ཟ་སྐབས། ཁའར་གསོལ་ཅོག་གི་ལོགས་སུ་བསྡད་དེ། ཁོས་ཇི་ལྟར་
བསམ་བློ་བཏང་ཚུལ་དང་། རྩི་ཐབས་ཅི་ཞིག་སྤྱད་ཚུལ་སོགས་དགའ་བྲོད་ཆེན་པོས་
བཤད། ཁོས་རྩི་དཀའ་བའི་རྩིས་གཞི་འདི་འདྲར་ད་སྔ་ཐུག་མ་མྱོང་བ་དང་། རྩིས་གཞི་
དེ་ཁོ་རང་ལ་མཚོན་ན་ཤིན་ཏུ་དཀའ་མོ་འདུག་རབས་བཤད། ཁོ་པའི་རང་ནུས་ཀྱིས་
དཀའ་གནད་དེ་བདེ་བླག་ཏུ་ཁྲོལ་སོང་བར་ཁོ་པ་དགའ་སྤྲོ་ཆེན་པོ་རྒྱས།
དེར་ངས་དྲིས་པ། རྩིས་གཞི་གསེད་འགྲོལ་བྱེད་མ་ཐུབ་ན་བསྐྱུར་འཇོག་ཨེ་བསམ་
ཐལ་ཞེས་པར།
ཁོས་ལན་དུ། ལོས་བསམ། རྩིས་གཞི་འདི་ངོ་མ་དཀའ་མོ་རེད། ངས་ཡུན་རིང་ལ་
བསམ་བློ་བཏང་། ཀླད་པ་འགད་ལ་ཁད་བྱེད། ཐ་ན་ངས་རྩི་མི་ཐུབ་ཅེས་བཤད་འདོད་
ཀྱང་བྱུང་། ཡིན་ཀྱང་ངས་བསྐྱུར་འཇོག་བསམ་ཐེངས་རེར། རྒྱུན་འཁྱོངས་བྱོས། ད་རུང་
རྒྱུན་འཁྱོངས་བྱོས་ཞེས་པའི་བསམ་ཚུལ་ཞིག་གིས་ང་ལ་དྲན་སྐུལ་བྱེད་ཀྱི་འདུག རྒྱུ་
མཚན་དེའི་རྐྱེན་གྱིས་ངས་འགྲོལ་རག་བར་དུ་རྒྱུན་འཁྱོངས་བྱེད་རྒྱུའི་དམ་བཅས་པ་
ཡིན་ཞེས་བཤད།
དགོང་མོ་དེར། ཁའར་ནི་ཟས་ཀྱི་ཡི་ག་ནམ་རྒྱུན་ལས་ཆེ་ལ། གཉིད་མལ་ཡང་ཤིན་
ཏུ་བདེ། དེ་ནི་ཐང་ཆད་པའི་རྐྱེན་ཡིན་གྱིས་རེད།
ཐེངས་དེ་ནས་བཟུང་། ཁའར་གྱི་རྩིས་འགྲོལ་རིག་པ་ཆེས་ཆེར་ཕྱིན་ཅིང་། རྩིས་
གཞི་གང་ཡིན་ཀྱང་རྩི་ཐབས་རིགས་འགའ་སྤྱད་དེ་གསེད་འགྲོལ་བྱེད་ཐུབ་ཀྱི་ཡོད།
ཐེངས་དེའི་སྦྱོང་བརྡར་བརྒྱུད། རྒྱུན་འཁྱོངས་མཐའ་འཁྱོལ་བྱས་ན་ལས་དོན་བདེ་
བླག་ཏུ་འགྲུབ་པའི་གནས་ལུགས་ལའང་ཁོ་པས་མྱོང་བ་ཟབ་མོ་ལོན་སོང་།

ལེའུ་བཅུ་གཉིས་པ།
བྱིས་པའི་ང་རྒྱལ་ཁེངས་དྲེགས་ཇི་ལྟར་འགོག

བྱིས་པར་ང་རྒྱལ་ཁེངས་དྲེགས་སྐྱེ་བ་འགོག་ཕྱིར། ངས་ཁོ་པར་བསྟོད་བསྔགས་
འོས་འཚམས་བརྗོད། དེ་ལ་རྒྱུ་མཚན་ཡོད་དེ། གལ་སྲིད་བྱིས་པར་ང་རྒྱལ་ཁེངས་
དྲེགས་སྐྱེ་བའི་གོམས་སྲོལ་ཆགས་ཚར་ཚེ། དེ་ཉིད་ཡོ་བསྲང་བྱེད་རྒྱུ་ཧ་ཅང་དཀའ་བླློ
བས་སོ།།
ང་དང་བསམ་ཚུལ་ཁྱོན་ནས་མི་འདྲ་བའི་ཕ་མ་སྐོར་ཞིག་ནི་གཞན་གྱི་མདུན་
སར་རང་གི་བུ་ཕྲུག་གི་བཟང་ཆ་དང་ཡོན་ཏན་འུད་བསྟོད་བྱེད་རྒྱུར་དགའ། བྱེད་སྟངས་
དེས་གབ་རྩལ་མི་དམན་པའི་བྱིས་པ་ཞིག་ང་རྒྱལ་གྱི་གཞན་དབང་དུ་གྱུར་ཏེ་བརླག་
སྲིད་པ་ཁོ་ཚོས་ཤེས་ཀྱི་མེད། གང་ཡིན་ཟེར་ན། གཞན་ངོར་འུད་ཀྱིས་བསྟོད་པ་དེས་
ཏག་ཏག་བྱིས་པར་ང་རྒྱལ་ཁེངས་དྲེགས་ཀྱི་སེམས་བྱུང་སྐྱེ་སླ་བས་སོ། །
ཅི་མ་ཡིན་ལ་བསྟོད་བསྔགས་མི་བརྗོད་པ།
གལ་ཏེ་ཁའར་གྱིས་དོན་བཟང་ངམ་དགེ་བའི་ལས་ཤིག་བྱས་པ་ཡིན་ན། ངེད་ཀྱིས་
ཁོ་པར་འོས་འཚམས་ཀྱི་བསྔགས་པ་བརྗོད་པ་ཡིན། འོན་ཀྱང་ངས་བྱམས་སེམས་ཅན་གྱི་
ཕ་མ་རྣམས་ལ་ཁ་ཏ་ཞིག་བྱེད་རྒྱུ་ཡོད་དེ། དེ་ནི་བྱིས་པར་ཅི་མ་ཡིན་ལ་བསྟོད་བསྔགས་
བརྗོད་མི་རུང་ཞེས་པ་དེ་ཡིན།
བསྟོད་པ་ཐལ་ཆེ་བ་དང་། མང་དྲགས་པ་དང་། གང་དྲན་དྲན་དུ་བྱས་པ་ཡིན་ན།
དེའི་རང་ལྡོག་གི་ནུས་པ་ཉམས་པར་གྱུར་ཏ་རེ།
ཁའར་གྱི་བསླབ་འབྲས་ཕུལ་དུ་བྱུང་བ་ཡོད་ཀྱང་། ངེད་ཀྱིས་ཐལ་ཆེ་བའི་བསྟོད་
པ་མི་བྱེད་དེ། "ཧ་ཅང་འགྲིག་གི"ཞེས་པའམ"འགྲིག་འདུག”ཅེས་པའི་ཚད་ཙམ་ཡིན།
བུས་གལ་ཏེ་དོན་བཟང་ངམ་དགེ་བའི་ལས་བྱས་ན་ནི་དེ་ལས་ཅུང་ཙམ་ལྷག་པའི་བསྟོད་
ར་བྱེད་དེ། "ལས་བྱས་པ་ཧ་ཅང་བཟང་། དཀོན་མཆོག་ཀྱང་ཐུགས་དགྱེས་རྒྱུ་རེད་"ཅེས་
པ་སྟེ། ཚད་འདི་ལས་གཏན་ནས་འདའ་མི་སྲིད།
བུས་བསྒྲུབས་པ་ཤིན་ཏུ་འབུར་ཐོན་ཡིན་དུས། ངས་ཁོ་པང་དུ་བླངས་ནས་ཐོད་པ་
གཏུགས་པའམ་འགྲམ་པ་སྦྱོར་བ་ཡིན་མོད། འོན་ཀྱང་རྟག་ཏུ་དེ་འདྲ་མི་བྱེད།
དེ་ལྟར་བྱེད་དོན་ནི། ཨ་ཕའི་ཐོད་གཏུགས་འགྲམ་པ་སྦྱོར་བ་དེ་ཁོ་པར་མཚོན་ན་
ཤིན་ཏུ་འཐོབ་དཀའ་བ་ཤེས་བྱེད་དུ་ཡིན། དེ་ལྟའི་རྣམ་པ་མི་འདྲ་བའི་བསྟོད་པ་བྱེད་
སྟངས་དག་གིས་ཁོ་པར་ངེས་སུ་བཅུག་པ་འདི་ལྟ་སྟེ། བཟང་བྱས་ཀྱི་རང་འབྲས་སུ་
དགའ་སྤྲོ་འཕེལ་དུ་ཡོད་པ་ནི་བཟང་བྱས་ཀྱི་བཟང་ལན་རེད། དེ་ནི་དཀོན་མཆོག་གིས་
གནང་བའི་བདག་རྐྱེན་ཡང་ཡིན་པའོ། །
བྱིས་པར་ང་རྒྱལ་ཁེངས་དྲེགས་སྐྱེ་བ་འགོག་ཕྱིར། ངས་ཁོ་པར་བསྟོད་བསྔགས་
འོས་འཚམས་བརྗོད། དེ་ལ་རྒྱུ་མཚན་ཡོད་དེ། གལ་སྲིད་བྱིས་པར་ང་རྒྱལ་ཁེངས་དྲེགས་
སྐྱེ་བའི་གོམས་སྲོལ་ཆགས་ཚར་ཚེ།དེ་ཉིད་ཡོ་བསྲང་བྱེད་རྒྱུ་ཧ་ཅང་དཀའ་བས་སོ། །
ང་དང་བསམ་ཚུལ་ཁྱོན་ནས་མི་འདྲ་བའི་ཕ་མ་སྐོར་ཞིག་ནི་གཞན་གྱི་མདུན་སར་
རང་གི་བུ་ཕྲུག་གི་བཟང་ཆ་དང་ཡོན་ཏན་འུད་བསྟོད་བྱེད་རྒྱུར་དགའ། བྱེད་སྟངས་དེས་
གབ་རྩལ་མི་དམན་པའི་བྱིས་པ་ཞིག་ང་རྒྱལ་གྱི་གཞན་དབང་དུ་གྱུར་ཏེ་བརླག་སྲིད་པ་
ཁོ་ཚོས་ཤེས་ཀྱི་མེད། གང་ཡིན་ཟེར་ན། གཞན་ངོར་འུད་ཀྱིས་བསྟོད་པ་དེས་ཏག་ཏག་
བྱིས་པར་ང་རྒྱལ་ཁེངས་དྲེགས་ཀྱི་སེམས་བྱུང་སྐྱེ་སླ་བས་སོ། །
ཁ་དཔེར། "བྱིས་ལོ༡༠ལ་ལྷ་བུ་གཞོན་ནུ་ཡིན། ༡༥སྟེང་ལ་རིག་ཡག་ཀུན་ཤེས་ཡིན།
༢༠ཐམ་པར་སོ་སྐྱེས་ཕལ་བ་ཡིན"ཞེས་གྲགས། ཁ་དཔེ་འདིའི་བསྟན་དོན་ནི། ལྷན་སྐྱེས་
ཁོ་ནར་བརྟེན་ཅིང་དབང་པོ་རབ་ཏུ་རྣོ་བའི་ལྷ་བུ་གཞོན་ནུ་ཞེས་གྲགས་པ་དག་ཀྱང་ཁྱེའུ་
དུས་ཀྱི་སློབ་གསོ་མ་ཐོབ་ཚེ་ཁྱད་དུ་འཕགས་པ་མེད་དེ། སོ་སྐྱེས་ཕལ་བ་ལས་མ་འདས་
པའི་ཚུལ་དེ་རེད། དང་པོ་སྐྱེས་ཐོབ་ཉིད་དུ་བློ་རིག་བཀྲ་བའི་བྱིས་པ་ལ་ལ་ཕྱིས་སུ་སྤྱི་
ཚོགས་ཀྱི་ཀ་བ་གདུང་མར་མ་གྱུར་པ་ནི་ཁོ་ཚོར་ང་རྒྱལ་ཁེངས་དྲེགས་ཆེ་བས་རེད། ང་
རྒྱལ་ཁེངས་དྲེགས་ཀྱིས་བློ་ལྡན་ཀུན་ཤེས་ཀྱི་བྱིས་པ་ལ་ལ་བརླག་འགྲོ་ཕྱིར། དེ་དག་ལ་
མཚོན་ན་དེ་བས་ལྷག་པའི་འཇིགས་སུ་རུང་བ་མེད།
ལེའན་དུ་འབོད་པའི་བྱིས་པ་དེ་ནི་ལྷན་སྐྱེས་སུ་རིག་པ་རྣོ་ལ་སྤྱང་གྲུང་འཛོམས་
པ་ཞིག་ཡོད། སྐྱེས་ཙམ་ཉིད་དུ་མི་ཚང་མས་ཁོ་པ་ལྷ་བུ་གཞོན་ནུ་ཞིག་ཡིན་ཚུལ་གྱི་
བཤད་པ་བརྒྱབ་ཅིང་། ལས་ཅན་མདུན་ལམ་འོད་སྟོང་ལྡན་པ་ཞིག་ཡིན་གྱི་རེད་ཟེར།
ལ་ལས་འདི་སྐད་དུ། བྱིས་པ་འདི་གྲུང་ཤ་དོད་ཚུལ་ལ་བལྟས་ན། མ་འོངས་པར་
དམག་སྤྱི་རླབས་ཆེན་ཞིག་གམ། ཡང་ན་སྒྱུ་རྩལ་པ་རླབས་ཆེན་ཞིག་འབྱོན་གྱི་རེད།
གང་ལྟར་མི་རླབས་ཆེན་ཞིག་འཁྲུངས་ཤག་ཤག་རེད་ཟེར།
དང་པོའི་དུས་ན་སྐད་ཆ་དེ་ཚོ་བདེན་ཤས་ཆེ་བ་འདྲ་མོད། འོན་ཀྱང་ཕྱི་ཕྱིར་དེ་
དང་རྦད་དེ་ལོག་པར་སྣང་སོང་།
བྱིས་པ་ལོ༢ན་དངོས་གནས་རོལ་དབྱངས་ཀྱི་ཤེས་བྱར་བློ་རིག་ཤིན་ཏུ་བཀྲ། ཚོར་
པ་རབ་ཏུ་རྣོ། དེ་ལ་དེ་བསྟུན་དུ་ཁོའི་ཕ་མས་ཀྱང་རོལ་དབྱངས་མཁན་དུ་སྐྱེད་སྲིང་བྱེད་
འདོད་དེ། ཁྱིམ་དུ་ཆེད་དམིགས་དགེ་རྒན་གདན་དྲངས་ནས་རོལ་དབྱངས་བསླབས།
བྱིས་པ་དེ་དབང་པོ་རྣོ་བ་བདེན་པ་རང་སྟེ། དགེ་རྒན་གྱིས་བསླབས་པའི་ཤེས་བྱ་མཐའ་
དག་རིང་པོ་མ་ཐོགས་པར་ཁོང་དུ་ཆུད། ལོ་བཞི་ལྔར་སོན་པ་ན་རོལ་མོའི་གཞུང་ལུགས་
ཕལ་ཆེར་ནང་བྱན་ཆུད་པར་མ་ཟད། རོལ་ཆས་གང་མང་ཡང་དཀྲོལ་ཤེས། ལྷག་པར་དུ་
རྣོ་སྦྲེང་དང་ཨོག་ལེན་ཆུང་བར་བྱང་ཆུབ་པས། ལོ་ན་གཞོན་དུས་སུ་རང་སྒེར་གྱི་རོལ་
དབྱངས་འདུ་འཛོམས་ཀྱང་བསྡུས་མྱོང་ཡོད།
སུས་ཀྱང་ཁོ་པ་ནི་རོལ་དབྱངས་ཀུན་ཤེས་ཀྱི་སྐྱེས་བུ་རླབས་ཆེན་ཞིག་འབྱོན་ངེས་
སུ་བསྔགས་པ་བརྗོད། དེ་ཡང་ལོ་རྒྱུས་སུ་བྱུང་མྱོང་བའི་རོལ་དབྱངས་མཁན་རླབས་ཆེན་
དག་གི་སྐྱེ་རབས་རྣམ་ཐར་བཞིན་ནོ། །ཁོ་པའི་ཕ་མས་དེ་བས་ཀྱང་ཁོ་པ་ཁྱིམ་གྱི་སྙིང་
ནོར་དུ་མཐོང་ཞིང་། བསམ་འདུན་ཡོད་ཚད་ཁོ་པར་བཅངས། ཁོ་ཚོས་རྟག་ཏུ་གཞན་
ངོར་བུ་ལ་འུད་བསྟོད་བྱེད་དེ། ཟེར་དོན་དུ། ང་ཚོའི་བུ་འདི་མ་འོངས་པ་ན་རོལ་དབྱངས་
མཁན་པོ་རླབས་ཆེན་ཞིག་འབྱོན་རྒྱུ་རེད། ཁོའི་ཁ་སང་དེ་རིང་གི་རོལ་དབྱངས་ཀྱི་ཆུ་
ཚད་ནི་ཁོའི་དགེ་རྒན་ལས་ཀྱང་ལྷག་ཡོད་པ་སྐད།
འུད་བསྟོད་ཡང་ཡང་ཐོས་པ་ལས་བྱིས་པ་དེ་རང་རློམ་སྙིང་ཚིམ་གྱིས་ཐལ་དྲགས་
པའི་ངོ་བསྟོད་ལ་མགོ་འཁོར་ནས་བསྡད།
ཉིན་ཞིག་ཁོའི་རོལ་དབྱངས་དགེ་རྒན་གྱིས་ཁོ་པར་སྨྲས་པ། “ཁྱོད་ད་ལྟ་རོལ་མོའི་
ཐབས་རྩལ་ལ་དངོས་གནས་བྱང་ཡོད་ཀྱང་། དབྱངས་ཀྱི་མཚོན་ཐབས་སྟོན་པ་ལ་ད་
དུང་དབང་འབྱོར་མི་འདུག དེས་ན་ཐབས་རྩལ་ཁོ་ན་ལ་བྱང་བ་ཙམ་མ་གཏོགས་
མཚོན་ཐབས་སྟོན་པར་མ་མཁས་ན། རོལ་མོའི་སྙན་ཆ་མཐའ་དག་ལྷུག་པོར་འདོན་ནུས་
ཀྱི་མ་རེད།"
དགེ་རྒན་གྱི་ཚིག་དེས་ཁོ་པར་ཁོང་ཁྲོ་བསླངས་སོང་། ཞེ་སྡང་ཆེན་པོས་འདི་སྐད་
དུ། "ཁྱོད་ཀྱིས་བསླབས་པའི་རོལ་མོའི་ཤེས་བྱ་དེ་དག་ངས་སྔ་མོ་ནས་ཤེས་ཡོད། ཁྱོད་
ཀྱིས་ངས་ཐབས་རྩལ་རྐྱང་རྐྱང་མ་གཏོགས་ཤེས་ཀྱི་མི་འདུག་བསམས་པ་ཨེ་ཡིན།"
"ངས་ཁྱོད་ལ་ཞན་ཆ་དེ་ཚོ་ཡོད་པ་ངོ་མ་བཤད་པ་ཡིན།”དགེ་རྒན་གྱིས་དེ་སྐད་
ཟེར།
ལེའན་གྱིས་སྨྲས་པ། "དེ་འདྲ་མ་རེད། ངས་རང་གི་རོལ་མོའི་གོ་བ་ལྟར་བསམ་
བཞིན་དུ་དེ་ལྟར་དཀྲོལ་བ་ཡིན"ཞེས་ཟེར་བ་ལ། དགེ་རྒན་གྱིས་ལེའན་ལ་རོལ་མོའི་
མཚོན་ཐབས་སྟོན་པའི་ཤེས་བྱ་ངེས་པར་བྱ་ཕྱིར། དཔེ་སྟོན་ཐེངས་གཅིག་གནང་བར།
དཔེ་སྟོན་དེ་ལས་ནོར་འཁྲུལ་ཏོག་ཙམ་བྱུང་བ་ལེའན་གྱིས་གོ་ནས་སྐད་ཅོར་བརྒྱབ་པ།
"ཝེ། མཛའ་བརྩེ་ལྡན་པའི་དགེ་རྒན་ལགས། ཁྱོད་ཀྱིས་དཀྲོལ་བ་འཕྱུགས་མ་སོང་
ངམ། ཆུ་ཚད་འདི་ཙམ་ལས་མེད་ན་ཁྱོད་རང་ང་ལ་ཁྲིད་པའི་འོས་ཐང་ཨེ་ཡོད་དམ"ཞེས་
འཕྱ་དམོད་ཀྱི་ངག་ཚིག་དང་བཅས་ཏེ་བཤད།
དགེ་རྒན་གྱིས་ཁོའི་སྐད་ཆ་ཐོས་འཕྲལ་འཚིག་པ་གཏིང་ནས་ཟོས་ཤིང་། བུ་ཆུང་
དེ་ལྷན་སྐྱེས་སུ་དབང་པོ་རྣོ་བ་མཐོང་ནའང་། ཁོང་གིས་ལས་ཀ་རྦད་དེ་རྩ་དགོངས་ཞུས་
སོང་། ལེའན་གྱི་ཕ་མས་ཚུལ་དེ་མཐོང་བས་བསམ་པ་རྣམ་དག་གིས་བྱིས་པའི་ཚབ་ཏུ་
དགོངས་དག་བཟོད་གསོལ་ཞུས་ཤིང་སོར་བཞུགས་གནང་དགོས་ཀྱི་རེ་བ་བརྒྱབ་ཀྱང་།
ཁོང་སྤྱན་མིག་ཕྱིར་གཟིགས་མེད་པར་བཞུད་སོང་།
ཕྱིས་སུ། རོལ་མོའི་དགེ་རྒན་དེ་ང་དང་ཕྲད་ཅིང་ལེའན་གྱི་གནས་ཚུལ་བརྗོད་དོན་
དུ། ཁོ་ལེའན་དང་ཁ་འབྲལ་སྐབས་ཀྱི་སྐད་ཅིག་མ་དེར། བྱིས་པ་དེ་ངོ་མི་ཤེས་པ་ལྟ་བུའི་
ཚོར་པ་སྐྱེས་བྱུང་ལ། དེ་སྔར་རང་བློར་ཤར་བ་ལྟར་ཁོ་པ་རོལ་དབྱངས་མཁན་ཞིག་ཏུ་
སྐྱེ་བའི་བསམ་ཚོད་ཡོད་དཀའ་སོང་། དེ་དུས་ངས་ད་གཟོད་རང་གི་རྗེས་དཔག་ལ་སྐྱོན་
ཆ་ཡོད་པ་རྟོགས་བྱུང་སོགས་གསུངས་ཤིང་། རྗེས་སོར་དངོས་ར་སྤྲད་ཚུལ་དུའང་། རོལ་
དབྱངས་དགེ་རྒན་དེས་གསུངས་པ་ནོར་མི་འདུག
དགེ་རྒན་བཞུད་ཤུལ་དུ་ལེའན་དེ་བས་ཀྱང་རང་རློམ་ཆེ་རུ་ཕྱིན། ཁོས་རང་ཉིད་
ནི་འགྲན་ཟླ་བྲལ་བའི་བྱིས་པ་ཀུན་ཤེས་ཤིག་ཏུ་རློམ་ནས། རྟག་ཏུ་རོལ་དབྱངས་མཁན་
པོ་དག་གི་བརྩམས་ཆོས་གང་དྲན་དྲན་དུ་བཟོ་བཅོས་བརྒྱབ་པར་མ་ཟད། ཁ་ཕོ་སྒྲོབ་
བཤད་དུ། བརྩམས་ཆོས་འདི་ཀུན་ཡ་མཚན་རྒྱུ་མེད་དེ་འདི་ཙམ་རང་ལས་མེད་ཅེས་
སྐད། དུས་དེ་ནས་བཟུང་། ཁོས་དགེ་རྒན་མི་བསྟེན་པའི་དམ་བཅས། བློ་ཡུལ་དུ་ལོ་
བརྒྱར་འབྱུང་བ་དཀོན་པའི་དབང་རྣོན་ཀུན་ཤེས་ཁོ་པ་ལྟ་བུར་དགེ་རྒན་སུས་ཀྱང་རྦད་
དེ་ཁྲིད་སྟོན་མི་དགོས་པར་རློམ་ཞིང་། དགེ་རྒན་དེ་ཚོ་ནི་ཤེས་བྱས་རྨོངས་ལ་འཇོན་
ནུས་ཁྱོན་ནས་མེད་པའི་ཨ་ཁ་མ་རྐྱང་རྐྱང་ལས་མ་འདས་པར་སྙམ། དེ་ལྟར་མི་ལོ་དུ་
མ་འདས་པའི་ཕྱི་རོལ་ཏུ། འདི་སྐད་བདག་གིས་ཐོས་པ་དུས་གཅིག་ན། ལེའན་ནི་ཕམ་
ལྟུང་གི་གནས་སུ་གྱར་ཏེ་ཆང་རྐྱལ་དུ་གྱུར་སོང་ལ། ཁོ་རྟག་ཏུ་སེམས་པ་རབ་ཏུ་འཁྲུགས་
ཤིང་། ཟློ་བའི་ཚིག་ལ་སོ་སྐྱེས་ཕལ་བ་རྣམས་ཀྱིས་ཁོ་བོ་ལྷ་བུ་གཞོན་ནུའི་ཤེས་རབ་མི་
མཐོང་ཞེས་ཟེར་སྐད། ཁག་མི་འདུག་སྟེ་ངེད་ཀྱི་དྲན་ཚུལ་ལ། ཕུལ་དུ་བྱུང་བའི་སྒྱུ་རྩལ་
མཁན་ཆེན་པོ་གང་མང་མང་ཞིག་སྙན་གྲགས་མ་རྒྱས་པའི་སྔ་རོལ་ཏུ་སྐྱེ་བོ་ཕལ་གྱིས་
བསམ་ཤེས་སྒོམ་དཀའ་ལ་དང་དུ་ལེན་ཁག་པ་དེ་འདྲ་རེད། འོན་ཀྱང་ལེའན་ནི་སྒྱུ་རྩལ་
མཁན་རླབས་ཆེན་ཞིག་ཁྱོན་ནས་མིན་ཏེ། གང་གིས་ཟེར་ན། ཁོས་བརྩམས་ཆོས་ཡག་
པོ་ཅི་ཡང་མ་ཕྲིས་པའི་ཁར། སྤྱིར་བཏང་དཀྱུས་མ་ཞིག་ཀྱང་ཕྲིས་མེད་པས་སོ། །དེའི་
ཁར་ཁོས་ཆང་རག་འཐུངས་པ་མང་དྲགས་པས། ཆང་བཅུད་ཀྱིས་ཁོའི་རྣ་ཤེས་ཀྱི་ཚོར་
པ་རྣོན་པོ་ཉམས་ཆག་དང་། བདེ་མྱུར་སྐྱེན་པོའི་མཛུབ་གུ་དག་བཟི་སྦྲིད་བཏང་བཏང་བ་
ལས། ཁོས་སྙན་འཇེབས་ཀྱི་རོལ་མོ་དཀྲོལ་ཤེས་པ་ལྟ་ཞོག སྟབས་བདེའི་སྒྲ་ཚིགས་ཙམ་
ཡང་དཀྲོལ་ཤེས་སྲིད་ཀྱི་མ་རེད།
ཁའར་ལ་སློབ་གསོ་བཏང་བའི་བརྒྱུད་རིམ་དུ། ཁོ་བོ་ཆེས་སྐྲག་ས་ནི་བྱིས་པར་ང་
རྒྱལ་ཁེངས་དྲེགས་སྐྱེ་འོང་སྙམ་པ་དེ་ཡིན། ཁའར་ལ་ང་རྒྱལ་ཁེངས་དྲེགས་སྐྱེ་བ་འགོག་
ཕྱིར། ངེད་ཀྱིས་དུས་ཚོད་ཅི་མང་གྲོན་ཞིང་ནུས་ཤུགས་གང་མང་བརྒྱབ་ཡོད། དེ་ལས་
གཞན། ངེད་ཀྱིས་དྲེགས་པས་མྱོས་པའི་ལེའན་གྱི་ཡ་ང་བའི་གཏམ་རྒྱུད་བུ་ལ་བརྗོད་དེ།
ང་རྒྱལ་ཁེངས་དྲེགས་ཀྱིས་སྦགས་པའི་ཉེས་དམིགས་ཅི་འདྲ་ཡིན་པ་ཤེས་སུ་བཅུག་ལ།
རང་ཉིད་ཆེར་རློམ་དག་ལ་རྣམ་སྨིན་ཅི་འདྲ་འཁོར་སོང་བའང་ཤེས་སུ་བཅུག
འུད་བསྟོད་བྱས་ཀྱང་ང་རྒྱལ་མ་སྐྱེས་པ།
བུ་ལ་སློབ་གསོ་བཏང་བའི་བརྒྱུད་རིམ་དུ། ངེད་ཀྱིས་ཁོ་པར་འུད་བསྟོད་མི་བྱེད་
པར་མ་ཟད། གཞན་གྱིས་འུད་བསྟོད་བྱེད་པའང་ཁ་བཀག་པ་ཡིན། གཞན་གྱིས་ཁའར་
གྱི་མིག་སྔར་འུད་བསྟོད་བྱེད་ན་ནི་ངེད་ཀྱིས་ཉན་པ་རྣ་བས་མི་ཐོས་པའི་ཐབས་བྱས་ལ།
ངེད་ཀྱི་བཀག་པ་ངག་བཞིན་མི་ཉན་པའི་ཁ་གཏད་གདོང་གཏད་དུ་གཟེངས་བསྟོད་ཚད་
འདས་བྱེད་མཁན་གྱི་གྲོགས་པོ་ལ་ལར་ཐ་ན་འགྲུལ་མཚམས་ཀྱང་བཅད་བཞག དེའི་
དབང་གིས་གྲོགས་པོ་རྣམས་ཀྱིས་ང་ནི་རྒན་པོ་གཉའ་རེངས་ཞེ་གྱོང་ཞིག་རེད་ཟེར། འོན་
ཀྱང་། ཁའར་ལ་ང་རྒྱལ་ཁེངས་དྲེགས་སྐྱེ་བ་འགོག་ཕྱིར། གཞན་གྱིས་ང་ལ་བཟང་ངན་
དཔྱད་འཇོག་ཇི་ལྟར་བྱས་ཀྱང་རུང་གི ངས་ནི་དེ་དག་ལ་སྣང་འཇོག་བྱས་པ་མིན།
ངས་བུ་ལ་རྟག་ཏུ་འདི་ལྟར་བརྗོད་དེ། ལས་དགེ་བ་བསྒྲུབས་ན་དཀོན་མཆོག་གིས་
རྗེས་སུ་འཛིན་ཅིང་།ཤེས་བྱ་ཡོན་ཏན་ཡོད་ན་གཞན་གྱིས་བཀུར་སྟི་བྱེད།ས་སྟེང་འདིར་
ཤེས་བྱ་ཡོན་ཏན་མེད་པའི་སྐྱེ་བོ་རྣམས་ནི། རང་ལ་ཡོན་ཏན་མེད་རྐྱེན་གྱིས་ཡོན་ཏན་
ཅན་ལ་གུས་བཀུར་བྱེད་པ་རེད། འོན་ཏེ་སོ་སྐྱེ་རྣམས་ཀྱི་བསྔགས་བརྗོད་ནི་རྟག་པ་རྒྱུན་
ཅན་ཞིག་མིན་ཏེ། ཐོབ་པ་སླ་ལ་ཡལ་བའང་སླ། ལྡོག་སྟེ། དཀོན་མཆོག་གི་བསྔགས་
བརྗོད་ཀྱི་གསུང་ནི་འབྱོན་དཀའ་སྟེ། ཁྱོད་རང་ལས་དགེ་བ་མ་བསགས་པས་མི་འཐོབ་
ལ། ལས་དགེ་བ་བསགས་པ་ལས་ཐོབ་པ་དེ་ནི་ད་གཟོད་རྟག་བརྟན་ཐེར་ཟུག་ཅིག་ཡིན་
ཕྱིར། སོ་སྐྱེ་དག་གི་བསྔགས་བརྗོད་ལ་ནི་གཙིགས་མཐོང་ཆེན་པོ་བྱེད་རྒྱུ་མེད། བསྔགས་
བརྗོད་འཐོབ་འདོད་ཆེ་བའི་མི་ལ་གཞན་གྱི་བརྙས་གཙེར་ཕོག་པ་སླ། རྣམ་ཀུན་གཞན་
གྱི་དཔྱད་འཇོག་བཟང་ངན་ལྟར་དགའ་སྡུག་བྱེད་པ་ནི་གླེན་པ་གཏི་ཐུག་ལས་མ་འདས།
ཅི་སྟེ་གཞན་གྱིས་དམའ་ཕབ་པ་ལ་བློ་ཕམ་སྐྱེ་བ་དག་བླུན་རྟགས་ཅན་དུ་བཞེད་ན་ནི།
དེས་ན་གཞན་གྱི་ངོ་བསྟོད་ཐོས་པས་ཆེར་རློམ་སྒྲོབ་ཉམས་སྟོན་པ་དག་ནི་གླེན་གོག་
རང་ལས་མེད་ཅེས་ངས་དེ་ལྟར་བུ་ལ་སློབ་གསོ་བཏང་།
བསྟོད་པས་དགའ་བར་འགྱུར་ཞིང་རང་ཚོད་མི་ཟིན་པ་བྱིས་པའི་ཁྱད་ཆོས་ལྟ་
བུ་ཡིན་ཕྱིར། སློབ་གསོས་གཅོམ་སྐྱུང་ཚུལ་མཐུན་དུ་གནས་པར་བྱེད་པ་ཤིན་ཏུ་དཀའ་
ནའང་། ངེད་ཀྱིས་ཐབས་སྣ་ཚོགས་ལ་བྱེད་རྩོལ་དང་དུས་ཚོད་གང་མང་གྲོན་ཏེ། འདོད་
དོན་ཇི་བཞིན་འགྲུབ་པར་ཡིད་ཆེས་བྱས་པ་ཡིན།
ཁའར་ནི་ཐམས་ཅད་དགའ་ཞིང་གཟེངས་བསྟོད་མི་བྱེད་པ་མེད་པའི་བྱིས་པ་ཞིག་
ཡིན་མོད། འོན་ཀྱང་ཁོ་པར་ང་རྒྱལ་ཁེངས་དྲེགས་ཀྱི་སྤྱོད་ངན་གོམས་མེད། དེ་འདྲ་ཡིན་
རྐྱེན་ནི། གཞན་གྱི་བསྔགས་བརྗོད་ལ་མགོ་བོ་འཐོམ་མི་རུང་ཞེས་ངས་ནམ་རྒྱུན་བསླབ་
པ་བརྒྱབ་པས་ཡིན།
ཉིན་ཞིག རབ་འབྱམས་པ་ཆེ་གེ་མོ་ངེད་ཁྱིམ་ལ་སྐུ་མགྲོན་དུ་ཕེབས། ཕེབས་ནས་
ཀྱང་རིག་ཡག་ལས་འཇོན་ཅན་གྱི་ཁའར་མཐོང་བ་དང་མཚར་སྣང་ཁོང་དུ་མ་ཆུད་པར་
ང་ལ་བལྟས་ཏེ། "བྱིས་པ་འདི་ནམ་རྒྱུན་ང་རྒྱལ་ཅན་ཞིག་འདུག་གམ”ཞེས་དྲིས།
"འོ། མེད། ཁའར་ལ་ང་རྒྱལ་ཅུང་ཟད་ཀྱང་མེད།" ངས་དེ་སྐད་བརྗོད་པར་རབ་
འབྱམས་པ་ཁོང་ཡིད་མ་ཆེས་ཏེ། ཁའར་ལ་ང་རྒྱལ་མི་སྐྱེ་བ་དཔེ་མི་སྲིད་སྙམ་ནས་སྨྲས་
པ། “ཁྱོད་ཀྱི་བུ་ནི་བྱིས་པ་དབང་རྣོན་ཞིག་འདུག ཁོ་ལྟ་བུའི་ཀུན་ཤེས་ལྷ་བུ་གཞོན་ནུ་
པ་ང་རྒྱལ་མེད་མི་སྲིད། ང་རྒྱལ་སྐྱེ་ཡི་རེད། དེ་ནི་རྒྱུན་དུ་མཐོང་རྒྱུ་ཡོད་པའི་སྣང་ཚུལ་
ཞིག་རེད”གསུངས།
དེ་འདྲ་ཡིན་ཙང་། ངས་ཁའར་བོས་ནས་རབ་འབྱམས་པ་ཁོང་དང་ཁ་བརྡ་ལབ་
གླེང་བྱེད་དུ་བཅུག གླེང་མོལ་བྱས་པ་ལས་ཁའར་ནི་ང་རྒྱལ་ཁེངས་པ་སྐྱུང་ལ་འབད་
བརྩོན་ཡར་འགྲོ་ཡོད་པའི་བུ་ཞིག་ཡིན་པ་རབ་འབྱམས་པས་ཚུལ་བཞིན་ཤེས་ཤིང་།
རྗེས་སོར་ང་ལ་འདི་སྐད་དུ། "ཁྱོད་ཀྱིས་འདི་འདྲའི་རིག་ཡག་ལས་འཇོན་ཆེ་བའི་བྱིས་
པ་འདི་ལྟར་ཁེངས་སྐྱུང་ཅན་ཞིག་སྐྱེད་སྲིང་བྱས་བྱུང་བར་ངས་རྗེས་སུ་ཡི་རང་བྱས་པ་
ཡིན། དངོས་གནས་ང་རྒྱལ་ཁེངས་དྲེགས་ཅུང་ཟད་ཀྱང་མི་འདུག ཁྱོད་ཀྱིས་སློབ་གསོ་
ཇི་ལྟར་བཏང་བ་ཡིན་ནམ”ཞེས་པར། ངེད་ཀྱིས་བུ་ལ་ལན་རྒྱག་ཏུ་བཅུག་པར་མ་ཟད།
དེའི་མཚུངས་ངའི་སློབ་གསོ་བྱེད་ཐབས་ཀྱང་ཁོ་པར་ངོ་སྤྲོད་དུ་བཅུག
རབ་འབྱམས་པས་གསན་རྗེས་ཡི་རང་དང་བཅས་ཏེ་ན་རེ། “གལ་ཏེ་བྱིས་པར་ང་
རྒྱལ་ཁེངས་དྲེགས་སྐྱེ་བ་འགོག་དགོས་ན། འདི་འདྲ་བྱས་ནས་སློབ་གསོ་གཏོང་དགོས་
ཀྱི་རེད”ཅེས་སོ། །
ཡང་དུས་གཅིག་ན། སློབ་གྲྭའི་ལྟ་སྐུལ་སློབ་སྟོན་པ། མཚན་ལ་ཁི་ལོར་དུ་འབོད་པ་
ཞིག་ང་ཚོའི་ཡུལ་དུ་སློབ་གསོ་ལྟ་བཤེར་དུ་ཕེབས། དེ་ཡང་ཡུལ་འདིར་ཁོང་གི་གཉེན་
ཉེ་ཞིག་ཡོད་པ་ང་ཚོ་དང་མཛའ་གྲོགས་འབྲེལ་བ་ཤིན་ཏུ་ཟབ་པས། ཁོང་ཡུལ་འདིར་
མ་ཕྱིན་སྔོན་ནས་བཟུང་ཁའར་གྱི་གནས་ཚུལ་ཐོས་བྱུང་རྒྱུས་མངའ་ཆེ་བ་ཡོད་འདུག
ཁོང་ལ་ཁའར་གྱི་ཤེས་འཇོན་ཉམས་སད་བྱེད་འདོད་ཧ་ཅང་ཆེ་ཕྱིར། གཉེན་ཉེར་ཆེད་
དམིགས་མངགས་བཅོལ་བརྒྱུད། ང་དང་ཁའར་ཁོང་བཞུགས་སར་གམ་བཅར་གདན་
འདྲེན་ཞུས།
ངེད་ཕ་བུས་ཀྱང་ཁོང་གི་གདན་ཞུས་དང་ལེན་བྱས།
ལྟ་སྐུལ་སློབ་སྟོན་པས་ཁའར་ལ་ཉམས་སད་ཞུ་བའི་ཐུགས་འདུན་བསྟན་པ་ལ། ང་
ཚོས་ཁོང་གི་ཐུགས་འདུན་ཇི་བཞིན་དང་ལེན་ཞུས་པ་དང་ཆབས་ཅིག རྒྱུན་སྲོལ་ནང་
ལྟར་ངེད་ཀྱིས་ཁོང་ལ་ཞལ་བཞེས་ཁས་འཆེས་གནང་དགོས་ཀྱི་ཆ་རྐྱེན་ཞིག་བཏོན་པ་
ནི། "ཉམས་སད་ག་འདྲ་བརྟགས་ཀྱང་། ཁའར་ལ་བསྔགས་བརྗོད་གཏན་ནས་མི་གནང་
བ་མཁྱེན”ཞེས་པ་དེ་ཡིན།
སྐུ་ཞབས་ཁོང་གྲངས་རིག་ནང་བྱན་ཆུབ་པའི་མཁས་པ་ཞིག་ཡིན་ཕྱིར། གཙོ་ཆེར་
ཁའར་གྱི་གྲངས་རིག་གི་ཤེས་འཇོན་ཉམས་སད་བྱ་རྒྱུ་ཡིན་སྐད།
དེར་ངས་ཁོང་ལ། “བསྔགས་བརྗོད་ཐལ་མ་དྲགས་ན་ནི། ཉམས་སད་རྒྱུགས་ཚད་
ག་འདྲ་བཏང་ཡང་སྣང་དག་མེད”ཅེས་བཤད།
ཡོད་ཚད་དོན་ཐོག་གཅིག་ལ་བབས་པ་ན། ངས་ཁའར་བོས་འོངས་ནས་ཉམས་
སད་རྒྱུགས་ཚད་གཏོང་དུ་བཅུག སྐུ་ཞབས་དེས་ཐོག་མར་མི་བུའི་སྐྱིད་སྡུག་ཉམས་
མྱོང་སྤྱིར་བཏང་དུ་གླེང་སོང་ལ། དེ་ནས་ཤེས་འཇོན་ཉམས་སད་བྱེད་འགོ་བརྩམས། དེར་
ཁའར་གྱིས་གང་གི་དྲིས་དོན་ཀུན་ལ་ཁོ་པའི་བློ་ཁ་ཚིམ་པའི་ལན་བཏབ་བྱུང་བ་དང་། སྐུ་
ཞབས་དེས་མཇུག་མཐར་རང་ཉིད་བྱང་ཆ་ལྡན་པའི་གྲངས་རིག་ཉམས་སད་བྱས་སོང་།
ཁའར་ཡང་གྲངས་རིག་ལ་མཁས་ཕྱིར། ཉམས་སད་བྱས་ཀྱིན་བྱས་ཀྱིན་སྐུ་ཞབས་
དེ་ཧ་ལས་ཧང་སང་དུ་གྱུར། དེ་ཡང་བཀོད་པའི་རྩིས་གཞི་ཀུན་ཁའར་གྱིས་སྐུ་ཞབས་
ཁོང་གི་ཐུགས་རེ་ནང་ལྟར་རྩི་ཤེས་པར་མ་ཟད། རྩི་ཐབས་འདྲ་མིན་འགའ་རེ་སྤྱད་ནས་
ཀྱང་གསེད་འགྲོལ་བྱེད་ཤེས་ཀྱི་ཡོད། དེ་ཙམ་ན་སྐུ་ཞབས་དེས་རང་དབང་མེད་པར་
ཁའར་ལ་བསྔགས་པ་བརྗོད་བྱུང་།
ཚུལ་དེ་མཐོང་བ་དང་ངེད་ཀྱིས་འཕྲལ་མ་ཉིད་དུ་ཁོང་ལ་མིག་བརྡ་ཞིག་བསྟན་པ་
ན། ཁོང་གིས་ཀྱང་བསྔགས་པ་བརྗོད་མཚམས་བཞག
འོན་ཀྱང་། ཉམས་སད་རྒྱུགས་ལེན་ནི་ད་དུང་མཇུག་མ་རྫོགས། ཁོ་པ་གཉིས་ཀ་
གྲངས་རིག་ལ་བྱང་ཆ་ཆེ་བས། རྒྱུན་ཤེས་ཙམ་གྱིས་མ་ཚིམ་པར་བསྟུད་མར་རྩིས་གཞུང་
ཟབ་མོ་དཔྱད་བསྡུར་གྱི་ལས་ལ་ཞུགས།མཇུག་མཐར་ལྟ་སྐུལ་སློབ་སྟོན་པས་དཀའ་ལས་
ཏོག་ཙམ་མ་བརྒྱབ་པས་མ་གྲུབ་ཅིང་། ཅུང་ཙམ་ཁག་པོ་ཉིད་དུ་ཚོར་བས། སླར་ཡང་
རང་དབང་མེད་པར་ན་རེ། "དཔེ་མེད་ཅིག་རེད། བྱིས་པ་འདི་ང་ལས་ཀྱང་མཁས”ཞེས་སོ། །
དེར་ངས་ལམ་སང་ཚ་ལ་ཆུ་བཏབ་ཀྱི་ཚུལ་དུ་སྨྲས་པ། “ཁྱེད་ཀྱིས་བསྟོད་དྲགས་
ཐལ། ཁའར་གྱིས་ལོ་ཕྱེད་ཅིག་ལ་སློབ་གྲྭ་ནས་གྲངས་རིག་རྐྱང་རྐྱང་བསླབས་པའི་རྐྱེན་
གྱིས་ལན་རྒྱག་བདེ་བ་དེ་ཙམ་རེད”ཅེས་པར། མ་བསམས་ས་ནས་ཉམས་སད་པ་ཁོང་
ལྷག་ཏུ་མཚར་སྣང་ཆེན་པོ་འཁྲུངས་ཏེ། རྩིས་གཞི་དེ་བས་ཀྱང་དཀའ་བ་ཞིག་བཀོད་དེ་
ཁའར་ལ། "རྩིས་གཞི་འདིར་ཁྱོད་ཀྱིས་བསམ་བློ་ཞིབ་མོ་ཐོངས། སྔོན་ཆད་གྲངས་རིག་
མཁན་པོ་དག་གིས་ཀྱང་ཉིན་གསུམ་ལ་བསམ་བློ་བཏང་བས་ད་གཟོད་འགྲོལ་ཐབས་
རྙེད་པ་ཙམ་རེད། གལ་ཏེ་ཁྱོད་ཀྱིས་དེ་རིང་འགྲོལ་ཐུབ་སོང་ན། ད་ངོ་མ་རླབས་ཆེན་
རེད་གསུངས།
ཚིག་དེས་ང་ཡང་བསྐྱར་སེམས་ཁྲལ་ལ་གཏད། ཁའར་གྱིས་ཤིན་ཏུ་དཀའ་བའི་
རྩིས་གཞི་མི་ཁྲོལ་བ་ལ་ངས་སེམས་ཁྲལ་བྱེད་ཀྱི་མེད་དེ། བཀྲོལ་ཚེ་ཁོ་པར་ང་རྒྱལ་སྐྱེ་
འཚོ་ཚིས་དང་འཕྲིན་ལས་རྣམས་བཀྲ་ཤིས་དོན་གྲུབ་འབྱུང་སླད་དུའོ།།དབྱིན་ཇི་པའི་སློབ་
དེ་ལྟ་ནའང་།ཁའར་གྱིས་རྩིས་གཞི་དེ་འགྲོལ་བ་ངས་འགོག་མི་རུང་སྟེ། སྐུ་ཞབས་
ཁི་ལོར་ནི་ང་ཚོར་ཆ་རྒྱུས་དེ་ཙམ་མེད་པས། གལ་ཏེ་དེར་བཀག་པ་ཡིན་ན། ཁོང་གིས་་
ངས་ཁའར་གྱིས་རྩིས་གཞི་དེ་དགྲོལ་མི་ནུས་པར་སེམས་ཁྲལ་བྱེད་པ་ཡིན་པར་སྙམ་ལས་
དེ་བས་ང་ནི་ཉེ་ལོགས་སུ་སྨྲ་བ་མེད་པར་བལྟས་ནས་སྡོད་དགོས་བྱུང་། སྐུ་ཞབས་
ཁི་ལོར་གྱིས་བཀོད་པའི་རྩིས་གཞི་ནི་འདི་ལྟར། ཞིང་པ་ཆེ་གེ་མོས་ས་ཞིང་ཞིག་བུ་
གསུམ་ལ་བགོ་བཤའ་རྒྱག་འདོད་དེ། སའི་དབྱིབས་རིས་བཀོད་ཅིང་། དེ་ཉིད་སྐལ་སུམ་
བགོས་དང་། བགོས་སྐལ་སོ་སོའི་དབྱིབས་རིས་ཀུན་ཀྱང་མ་གཞིའི་ས་ཞིང་གི་དབྱིབས་
རིས་དང་གཅིག་པ་གཅིག་མཚུངས་ཡིན་དགོས་རབས་ཏེ། སྐུ་ཞབས་ཁི་ལོར་གྱིས་རྩིས་
གཞི་དེ་བཤད་པ་དང་། ཁའར་ལ་གང་དེ་ཐོས་མྱོང་ཡོད་མེད་དང་རྩིས་བརྒྱབ་མྱོང་ཡོད་
མེད་ཀྱང་དྲིས། ཁའར་གྱིས་ཐུག་མྱོང་ཁྱོན་ནས་མེད་ཚུལ་བཤད་པ་ལ། ཁོང་གིས།”དེས་
ན་འགྲིག་འདུག ད་ཁྱོད་ཀྱིས་རྩིས་རྒྱག་འགོ་རྩོམས”ཞེས་སོ། །
ལས་བགོས་བརྒྱབ་རྗེས་ཁོང་དང་ངེད་གཉིས་ཁང་པ་གཞན་དུ་སོང་། དེར་ཁོང་
ན་རེ། "ཁྱོད་ཀྱི་བྱིས་པ་བློ་རིག་ཇི་ལྟར་ཆེ་ཡང་། རྩིས་གཞི་འདི་ཁོས་བརྩི་ཤེས་ཀྱི་མ་
རེད། ངས་རྩིས་གཞི་འདི་འགོད་དོན་ནི། ས་ཐོག་འདི་ན་བརྩི་དཀའ་བའི་རྩིས་གཞི་འདི་
འདྲའང་ཡོད་པ་ཁོ་པར་ཤེས་སུ་འཇུག་འདོད་པ་ཡིན"ཟེར།
ཁོང་གི་བཤད་མཚམས་རྫོགས་ནས་ཅང་མ་འགོར་བར། ང་ཚོས་ཁའར་གྱིས་སྐད་
རྒྱག་པ་ཐོས་སོང་སྟེ། “ངས་གསེད་འགྲོལ་བྱས་ཡོད”ཟེར།
"འདི་དཔེ་སྲིད་དམ།"སྐུ་ཞབས་ཁི་ལོར་གྱིས་དེ་སྐད་སྒྲོག་བཞིན་ཁའར་གྱི་ལོགས་
སུ་ཕྱིན།
ཁའར་ན་རེ། ”"རྩིས་གཞི་འདི་ནི་ཁག་གསུམ་དུ་བགོས་པ་འདྲ་མཚུངས་ཡིན་པ།
དེའི་མི་ཚད་ཁག་རེ་རེའི་དབྱིབས་རིས་ཀྱང་མ་གཞི་དང་གཅིག་འདྲ་ཡིན་དགོས་པ་དེ་
འདྲ་ཡིན་ནམ”ཟེར་བཞིན་རྩིས་འབྲས་སྐུ་ཞབས་ཁི་ལོར་ལ་བསྟན།
སྐུ་ཞབས་ཁི་ལོར་གྱིས་ཁའར་གྱི་རྩིས་འབྲས་མཐོང་བ་དང་སོམ་ཉིར་ཚུད་དེ།"ཁྱོད་
ཀྱིས་སྔོན་ཆད་རྩིས་གཞི་འདི་རྩིས་བརྒྱབ་མྱོང་ཡོད་པ་ཁོ་ཐག་རེད། ཨེ་ཡིན"ཞེས་པར།
ཁའར་ལ་བསྙོན་འདིང་བྱས་པས་འུ་ཐུག་སྟེ་མིག་ལ་མཆི་མ་འཁོར་བཞིན། "མེད།
སྔོན་ཆད་ངས་མི་ཤེས"ཞེས་ཟེར།
རྣམ་པ་དེ་འདྲའི་སྐབས་སུ། ང་སྨྲ་མེད་དུ་མ་བསྡད་པར། དཀར་འདོན་ཁག་ཐེག་
བྱས་པ་སྟེ། "ངའི་བུས་ནམ་ཡང་རྫུན་མི་བཤད། ཁའར་གྱིས་ཅི་བྱས་ཐམས་ཅད་ངས་
གསལ་པོ་དག་པོར་ཤེས། ད་ལྟའི་བར་དུ་རྩིས་གཞི་འདི་ལ་ཁོ་དངོས་གནས་ཐུག་མྱོང་
མེད”ཅེས་པ་ཁོང་གིས་གསན་པ་དང་དགའ་མགུའི་སྐད་བརྒྱབ་བྱུང་སྟེ། "འོ། དེས་ན་
ཁྱོད་ཀྱི་བུ་ནི་གྲངས་རིག་མཁན་པོ་ལ་བལྟོས་ནའང་རླབས་ཆེན་རེད་འདུག"ཅེས་སོ། །
དེར་ངས་གང་མགྱོགས་ཀྱིས་ཁོང་གི་ཕྱག་ལ་སེན་འཐོག་ཅིག་བརྒྱབ་ནས་སྨྲས་པ།
“ག་ལ་ཡིན། སྟབས་ལེགས་སྟེས་དབང་ཙམ་རེད། སྟབས་ཀ་འགྲིག་ན་བྱི་ལ་ཞར་མ་ཙི་གུ་
ཤི་རོར་འཕྲད་དུས་ཀྱང་ཡོད་པ་རེད”ཅེས་པར། སྐུ་ཞབས་ཁི་ལོར་གྱིས་ངའི་བསམ་ཚུལ་
རྟོགས་ནས་འོ་རེད་ལགས་ཟེར་ཞིང་། དེ་མུར་ངའི་རྣ་འགྲམ་དུ་སྒྲ་སྐད་དམའ་མོས་ན་རེ།
“དངོས་གནས་བསམ་གྱིས་མི་ཁྱབ་པ་རེད། རྗེས་སུ་ཡི་རང་ཡོད། ཁྱོད་ཀྱི་སློབ་གསོ་བྱེད་
སྟངས་འདི་ལྟར་ན། ཁྱོད་ཀྱི་བུ་ཅི་འདྲའི་མཁས་པར་གྱུར་ཀྱང་། ཁོ་ང་རྒྱལ་ཅན་དུ་མི་
འགྱུར་ཁོ་ཐག་རེད”གསུངས།
སྐུ་ཞབས་ཁི་ལོར་དེ་བས་ཀྱང་ངོ་མཚར་རྒྱུ་བྱུང་བ་ནི། ཁའར་གྱིས་དཀའ་གནད་
དེ་འདྲ་བ་ལས་སླ་འགྲུབ་བདེ་བཟོས་ཀྱང་ང་རྒྱལ་གྱི་རྣམ་འགྱུར་ཏོག་ཙམ་བསྟན་དུ་མེད་
པར། རེ་ཞིག་ན་གཞན་དག་དང་ཅི་མི་སྙམ་དུ་ཁ་བརྡ་འདྲ་མིན་སྣ་ཚོགས་བྱས་སོང་བ་
དེ་རེད།
བུ་ལ་སློབ་གསོ་བཏང་བའི་གྲུབ་འབྲས་འདི་ལྟར་མིག་མཐོང་ལག་ཟིན་དུ་ཡོད་པ་
དྲན་ཚེ་ངའི་ཡིད་སེམས་རབ་ཏུ་དགའ། ངས་བུ་ལ་རྟག་ཏུ་བསླབ་བྱ་བརྒྱབ་དོན་དུ། གང་
ཟག་སོ་སྐྱེ་ཞིག་ལ་བློ་གྲོས་དང་ཡོན་ཏན་ཅི་འདྲ་ཆེ་རུང་། འཇིག་རྟེན་བྱེད་པོ་ལྷ་དཀོན་
མཆོག་གི་ནུས་མཐུ་ལ་གཤིབ་བསྡུར་བྱེད་མི་རུང་སྟེ། གང་ཟག་ནི་འཁོར་པའི་རྒྱ་མཚོ་
ཆེན་མོ་ལས་ཀྱི་ཆུ་ཐིགས་ཆུང་ངུ་གཅིག་ཙམ་རེད། གང་ཞིག་ཡོན་ཏན་དང་གྲུབ་འབྲས་
ཕྲན་བུ་རྒྱུ་མཚན་དུ་བྱས་ནས་ང་རྒྱལ་ཁེངས་དྲེགས་སྐྱེས་པ་ཡིན་ན། གང་དེའི་མཐའ་
འབྲས་མི་ཤེས་རྒྱུ་མེད་དེ་སྐྱོ་གར་ལས་མ་འདས། སོ་སྐྱེ་རྣམས་ཀྱིས་ངོ་བསྟོད་བྱེད་པ་ལ་
རྫུས་མ་བཅོས་མའི་ལྷད་འདྲེས་པ་ཤེས་དགོས་ལ། དེ་ཡང་བླུན་པོ་ཤེས་དམན་དག་གིས་
ནི་ད་གཟོད་ངོ་བསྟོད་ཁ་གསག་བཤད་པ་དེ་དག་དངོས་གནས་དྲང་གནས་ཀྱི་བདེན་
གཏམ་ཉིད་དུ་ཡིད་ཆེས་ཀྱང་སྲིད་ཅེས་སོ། །

ལེའུ་བཅུ་གསུམ་པ།
བྱིས་པའི་ངན་གོམས་སྣ་ཚོགས་ཐབས་ཀྱིས་བཀག

ཕ་མས་བྱིས་པར་ཕན་གོ་ཆོད་པའི་སློབ་གསོ་གཏོང་ཐུབ་ན་དེ་ནི་ཁོ་ཚོ་བདེ་
བླག་ཏུ་འཚར་ལོངས་འབྱུང་བར་ཤིན་ཏུ་སྨན། ཕ་མ་ལ་ལའི་སློབ་གསོ་གཏོང་ཐབས་
བླླདེ་བྱིས་པ་འཆུན་འདོམས་བྱེད་པ་ཁོ་ན་ལས་མ་འདས། དེ་ཡང་སྒྲིག་ལམ་སྲོལ་ལམ་
དུ་བཙུད་དྲགས་ནས་ཁ་འཁུམས་ལག་འཁུམས་བཟོས་ཏེ། ལང་ཚོའི་གསོན་ཤུགས་
དང་གསར་གཏོད་རང་བཞིན་མེད་བརླག་གཏོང་གི་འདུག སློབ་གསོ་བྱེད་ཐབས་དེ་ནི་
བྱིས་པ་བདེ་བླག་ཏུ་ནར་སོན་པར་གཏན་ནས་མི་ཕན་པར་མ་ཟད། ཁོ་ཚོའི་ལྷན་སྐྱེས་
ཀྱི་བློ་གྲོས་ལྗར་གྱིས་གསོད་ཕྱིར། འཆུན་འདོམས་མ་བྱས་ཀྱང་བླའོ། །ཡང་ཕ་མ་ལ་
ལས་བྱིས་པའི་རང་རྩིས་ལ་གནོད་དོགས་ཀྱིས་རྒྱ་ཡན་དུ་གཏོང་སྟེ། དེའང་ཡང་མ་
དག་པའི་བྱེད་སྟངས་ཤིག་རེད།
ཕྲུ་གུ་སྤྱོད་ངན་ལང་ཤོར་དུ་མ་བཏང་ཚུལ།
ངས་ཁའར་ལ་སློབ་གསོ་བཏང་བར་ཕན་འབྲས་ལེགས་པོ་ཐོན་སྟབས། ཕ་མ་གང་
མང་མང་ཞིག་གིས་སྙན་གྲགས་ཐོས་ཏེ་ངའི་གམ་དུ་བྱིས་པར་སློབ་གསོ་གཏོང་ཐབས་
ཀྱི་མན་ངག་སྦྱོང་དུ་འོངས། དེ་ལས་ཁ་ཅིག་ལ་ཁོ་ཚོའི་མགོ་བོ་འཐོམས་པར་བྱས་པའི་
སྡུག་གཏམ་བཤད་རྒྱུ་ཡོད་དེ། དཔེར་ན། བྱིས་པ་སློབ་སྦྱོང་ལ་མི་དགའ་བར་རྩེད་འཇོ་ལ་
ཆགས་པ་ཅིའི་ཕྱིར་ཡིན་ནམ་ཞེས་དང་། བྱིས་པ་མ་རབས་སྤྱོད་པ་རྩུབ་པོ་ཡིན་ན་ཇི་ལྟར་
བྱ་ཞེས་དང་།བྱིས་པའི་སྤྱོད་ངན་སེལ་ཐབས་ཅི་འདྲ་ཡིན་ཞེས་སོགས་འདྲི་བར་བྱེད།
བཅོས་དཀའ་བའི་བྱིས་པའི་སྐྱོན་དེ་སོགས་ཀྱིས་ཕ་མ་རྣམས་དངོས་གནས་སེམས་
ཁུར་སྡུག་བསྔལ་ལ་གཏད་ཡོད། དེ་ལྟ་མོད་ཀྱི། ཕ་མ་རྣམས་ཀྱིས་རྟག་ཏུ་བྱིས་པར་དོ་སྣང་
ཡག་པོ་དང་། བྱིས་པའི་ཚད་ནས་གནད་དོན་ཡིད་ལ་བྱས་པ་ཡིན་ན། གནད་དོན་ཐམས་
ཅད་བདེ་བླག་གིས་ཐག་ཆོད་ངེས་རེད། ཕ་མ་ལ་ལས་འཁང་ར་དང་བཅས་ཏེ་
བཤད་རྒྱུར། ”ངའི་བུ་ནི་ངང་ཐུང་སྤྲོ་ཁ་ཚ་བ་ཞིག་འདུག རྟག་ཏུ་ཅི་ཡིན་འདི་ཡིན་མེད་
པར་ཁོང་ཁྲོ་ལངས་ནས་རྩུབ་སྤྱོད་སྟོན། ངས་ཁ་ཏ་སློབ་གསོ་ཇི་ལྟར་བྱས་ཀྱང་མི་ཕན། ད་
ག་འདྲ་བྱས་ན་བཟང་བ་ངོ་མ་མི་ཤེས”ཞེས་ཟེར། བྱིས་པ་སྔར་སྐྱོན་ཕྱིས་འདོམས་ཀྱིས་
ཡ་རབས་ཟོ་བཟང་དུ་གནས་པར་བྱེད་དགོས་ན། ཕ་མས་ཐོག་མར་གང་དེས་ཁོང་ཁྲོ་སྟོན་
དོན་ནམ་སྤྲོ་རྒྱག་ཐུང་རྒྱག་བྱེད་དོན་གྱི་རྒྱུ་རྐྱེན་ཅི་ཡིན་པ་ཤེས་དགོས།
བྱིས་པའི་དུངས་ཞེན་ནི་ཤིན་ཏུ་བཟེ་རེ་ཅན་ཏེ་བརྙས་གཙེར་སླ། གཤིས་རྒྱུད་
གཉོམ་པ་དེའི་སྟབས་ཀྱིས་ཁོ་ཚོ་རླུང་ལངས་སྐྱེན་ཞིང་སྤྲོ་ཁ་ཚ་བར་ཡོད། བྱིས་པ་ནི་ལོ་
ཆུང་བའི་དབང་གིས་དཔྱོད་ཤེས་ཀྱིས་ཟིན་པ་མེད་ཅིང་། ནམ་ཞིག་བརྙས་གཙེར་ཕོག་
ཐུག་བྱུང་བ་ན་ཅི་བྱ་གཏོལ་མེད་དུ་གྱུར་ཏེ། ཕོག་ཐུག་ཐེབས་པ་ལས་བྱུང་བའི་ཁོང་ཁྲོ་
གནོན་མ་ནུས་པ་ན། སྤྲོ་རྒྱག་ཐུང་རྒྱག་བྱེད་པའི་ཚུལ་གྱིས་ཟུག་རྔུ་འབྱིན། བྱིས་པས་
ཁོང་ཁྲོ་སྟོན་དུས་ཅི་ཡང་བསམ་པ་མེད་ཅིང་རང་སྣང་གང་ཤར་དུ་ཟུག་རྔུ་འབྱིན་པར་
བྱེད། གནས་སྐབས་དེ་ཉིད་དུ་བྱིས་པ་དེ་ཉིད་ལའང་འཇིགས་སྐྲག་དང་སྡུག་བསྔལ་གྱི་
ཚོར་པ་ཡོད་མོད་ཀྱང་། དེས་རང་གི་ཚོར་ཤེས་ལ་ཁ་ལོ་སྒྱུར་མི་ནུས། ཁོ་ཚོས་ཁོང་ཁྲོ་
སྟོན་དུས་སུ་གདོན་འདྲེས་བརླམས་པ་ལྟར་འཇིགས་རུང་དུ་ཡོད། དེ་ལ་ཕ་མས་ཁོ་ཚོས་
ཁོང་ཁྲོ་སྟོན་དོན་ནམ་སྤྲོ་རྒྱག་ཐུང་རྒྱག་བྱེད་དོན་གྱི་རྒྱུ་རྐྱེན་ཅི་ཡིན་ཤེས་དགོས་པར་མ་
ཟད། གང་ལ་གང་འཚམས་ཀྱིས་ཁོ་ཚོའི་ཁོང་ཁྲོ་ཞི་བའི་ཐབས་བསྟེན་དགོས།
ཕ་མས་བྱིས་པ་དག་ལ་འཚོ་བའི་ཁོར་ཡུག་ལེགས་པོ་ཞིག་བསྐྲུན་དགོས་ལ། ཉེ་
ཞོ་བར་ཆད་ལ་ཉུང་འཕྲད་དང་། ཟློག་ཏུ་མེད་པའི་བར་ཆད་དང་འཕྲད་པའི་དབང་དུ་
བཏང་ནའང་། ཁོ་ཚོས་ཐེག་བཟོད་ནུས་པའི་ཚད་ལས་མི་འདའ་བར་བྱེད། རབ་ཡིན་
ན་བྱིས་པར་དོན་བྱ་གང་ཡང་བཙན་ཚུགས་ཀྱིས་སྒྲུབ་པར་མི་བྱེད་ཅིང་། ཁོ་ཚོའི་རང་
དབང་འཕྲོག་ཐལ་ཆེ་བའང་མི་རུང་། ཕ་མས་བྱིས་པར་སློབ་གསོ་ནན་མོ་བྱེད་དགོས་པ་
བདེན་མོད་ཀྱི། འོན་ཀྱང་དོན་བྱ་ཀུན་ལ་གང་དེའི་ཡ་མཐའ་ནི་མེད་མི་སྲིད་དེ། རེ་བ་
བྱིས་པར་རྒྱག་དུས་ཁོ་ཚོས་ཐེག་བཟོད་ནུས་པའི་མཐར་ཐུག་ལས་བརྒལ་མི་རུང་། དར་
མ་ཚོས་ཀྱང་མི་ཐེག་པའི་ལས་ཡོད་ན། བྱིས་པ་ཚོ་སྨོས་ག་ལ་དགོས། དེ་བས། ཕ་མའི་
མངོན་འདོད་ཐལ་ཆེ་དྲགས་ཚེ། བྱིས་པའི་རང་དབང་གི་རང་གཤིས་ལྗར་གྱིས་གསོད་དེ།
ཁོ་ཚོ་གཉའ་རེངས་ཞེ་གྱོང་དང་ངང་ཐུང་རྩུབ་སྤྱོད་ཅན་བསྐྱེད་སྲིད་པ་རེད། 2|22)
བྱིས་པ་བགེགས་བར་ཆད་ལ་འཕྲད་པ་དང་སེམས་ཁམས་མ་དྭངས་པར་ཡོད་
ཚེ། རབ་ཡིན་ན་ཐལ་ཆ་ཆེ་བའི་ཚིག་གིས་ཕོག་ཐུག་གཏོང་བ་མིན། སེམས་རྣལ་ལ་
ཕབ་རྗེས་ད་གཟོད་སེམས་གཏམ་དང་གནས་ལུགས་ཅན་གྱི་ཚིག་བཤད་དེ་གོ་བསྐོན་
བློ་འགུགས་བྱེད། གལ་སྲིད་ཁྲོས་ན་ནི་གང་ལ་གང་འཚམས་ཀྱི་ཐབས་ལ་བརྟེན་ནས་
བཟོད་པ་ངང་རིང་གིས་འཁྲུགས་པ་ཞི་བར་བྱ་ཞིང་། སེམས་ནད་འབྱུང་བ་འགོག
ཆུ་ངས་ཁའར་ལ་སློབ་གསོ་བཏང་བ་ལས་དང་བྱིས་པ་གཞན་ལ་ལྟ་ཞིབ་བྱས་པའི་
བརྒྱུད་རིམ་དུ། ཁད་དང་རིམ་གྱིས་ཉམས་མྱོང་འགའ་ཕྱོགས་བསྡོམས་བྱས་པ་ནི། རྒྱ་ལ་
བྱིས་པ་བློ་མ་མགུ་བའི་དབང་གིས་ཁོང་ཁྲོ་སྟོན་པའམ་སྤྲོ་རྒྱག་ཐུང་རྒྱག་བྱེད་ཚེ།ཐོག་མར་
ཕ་མ་དག་ནི་ངེས་པར་བབ་བརླིང་བརྟན་གསུམ་དུ་བཞུགས་དགོས་པ་ལས། མེ་ཐོག་ཤིང་
སྣོན་ལྟ་བུ་མི་རུང་ལ། དེ་བས་ཀྱང་རྩུབ་སྤྱོད་བསྟན་ཏེ་བཀག་འགོག་བྱེད་མི་རུང་། གནས་
ཚུལ་དེ་འདྲར་འཕྲད་སྐབས། བྱིས་པའི་དོ་སྣང་བྱེད་སའམ་བློ་རྩེ་འཕྲལ་མ་ཉིད་དུ་བསྒྱུར་
རྒྱུ་ནི་བྱེད་ཐབས་ཡང་དག་སྟེ། སྐྱོ་སུན་བརྗེད་ངས་ཀྱི་ལས་བྱའོ། །དེ་ལ་རྟེན་ཅིང་འབྲེལ་བ་
ལས་བྱིས་པ་ལྷོད་འཇགས་བྱུང་རྗེས། ཕ་མས་སེམས་གསོ་བྱམས་སྐྱོང་གནང་དགོས། ཁྲོས་
ཚེ་བྱིས་པ་ལ་ལས་ཉེ་བར་བཏུད་པ་དང་རེག་རེག་བྱེད་པ་དང་ལུས་ལ་འཁྱུད་པའི་གོ་མི་
སྟེར་སྟབས། ཕ་མས་བཙན་པོ་དབང་ཡོད་ཚུལ་གྱིས་དེ་སོགས་བྱེད་པའི་དགོས་པ་མེད། རྒྱ་
ལ་བྱས་ན་ནི་མེ་ཐོག་ཤིང་སྣོན་བརྒྱབ་པ་དང་གཅིག་པ་གཅིག་མཚུངས་རེད། སྐབས་དེ་ལ་
ནི་གནོད་འཚེ་མི་འབྱུང་ཕྱིར་ཕ་མས་ཁྱིམ་གྱི་ཆག་སླ་བའི་ཉེར་སྤྱད་ཉར་ཚགས་བྱས་པས་
འཐུས། མདོར་ན་དོན་ག་འདྲར་ཕྲད་ཀྱང་བྱིས་པ་ལྷོད་འཇགས་བྱུང་རྗེས་བབ་ལ་བལྟའོ། །
བྱིས་པ་ཁོང་ཁྲོའི་གཞན་དབང་དུ་གྱུར་སྐབས་ཕ་མས་དེ་ལ་གནས་ལུགས་བརྗོད་
རྒྱུ་མེད། གང་ཡིན་ཟེར་ན་དུས་དེ་ཉིད་དུ་བྱིས་པར་དཔྱོད་ཤེས་ནི་སྟོངས། སེམས་པ་ནི་
འཁྲུགས། ཀུན་ནས་ཉོན་མོངས་པས་གནས་ལུགས་བརྩི་བ་མིན་ཏེ། ཕར་བཤད་ཐམས་
ཅད་རྡོ་ཐོག་ཆུ་ཕྱར་ཡིན། གནས་ཚུལ་དེ་འདྲའི་སྒང་ལ་ཕ་མས་ལྷག་ཏུ་ཁོང་ཁྲོས་ཁ་རྡུང་
གཏོང་མི་རུང་། དེ་ཡང་ཁོང་ཁྲོས་ཁོང་ཁྲོ་འཇོམས་པའི་ལས་བྱེད་པ་ནི་དཔྱོད་ཤེས་ཀྱིས་
མ་ཟིན་པའི་སྤྱོད་སྟངས་ཏེ། མཐའ་མའི་དུས་ན་ཁོང་ཁྲོའི་མེ་ལྕེ་ཇེ་ཆེ་ནས་ཇེ་ཆེ་དང་།
བྱིས་པས་ཁོང་ཁྲོ་སྟོན་པར་ཕ་མས་བསྟོད་སྨད་གང་ཡང་མི་བྱ་སྟེ། ཁོང་ཁྲོ་བསྟན་
པས་ཕན་པ་མེད་པ་ཤེས་སུ་འཇུག་དགོས། བྱིས་པ་ལ་ལས་ཁ་ཟས་ཟ་མ་འདོད་པའི་རྒྱུ་
མཚན་གྱིས་ཁོང་ཁྲོ་སྟོན་མོད། འོན་ཀྱང་ཁོང་ཁྲོ་བསྟན་ཚར་དུས་ཁོས་མི་ཟ་རང་ཟ་རེད།
ནམ་རྒྱུན་བྱིས་པས་ཟོས་ཚར་བ་དང་བྱ་དགའ་སྟེར་སྲོལ་ཡོད་ན། ཁོང་ཁྲོ་བསྟན་རྗེས་
ཟོས་ནའང་སྔར་བཞིན་བྱ་དགའ་གནང་དགོས་ཀྱི་ཡོད།
བྱིས་པས་གལ་ཏེ་མང་མང་ཧྲིག་ཧྲིག་ཏུ་ཅེར་བའི་སྔུན་དུ་ཁོང་ཁྲོ་བསྟན་པ་ཡིན་
ན། ཕ་མས་གང་དེའི་འདོད་པ་ཇི་བཞིན་ཁྱོན་ནས་སྐོང་མི་རུང་། གཞན་གྱི་མིག་སྔར་
བྱིས་པ་ཁོང་ཁྲོ་སྐྱེ་བར་དོགས་པའི་དབང་གིས་ཕ་མ་ཕལ་ཆེ་བས་གང་དེའི་ཅི་འདོད་
དེ་བསྟུན་བྱེད་ཀྱི། དེ་ནི་ཤིན་ཏུ་འཁྲུལ་བ་རང་ངོ༌། །བྱིས་པ་ལོ་ཆུང་ནའང་དེའི་ཚོད་ཀྱི་
གཡོ་ཐབས་ཡོད་དེ། ཁོ་ཚོས་རང་གི་ཕ་མ་ངོ་སོ་ལ་དགའ་བའི་ཞན་ཆ་ཡོད་པར་དམིགས་
ནས་འགྲན་རྒོལ་དང་ཅོ་འདྲི་བྱེད། དེ་བས་རབ་ཡིན་ན་ཕ་མས་དང་པོ་ཉིད་ནས་སོ་སོའི་
ཞན་ཆ་བྱིས་པས་མི་ཤེས་པ་བྱེད་རྒྱུ་དང་། དེ་འདྲ་བྱུང་བའི་དབང་དུ་བཏང་རུང་འཚབ་
མི་དགོས་ཏེ། བྱིས་པས་མང་མང་གི་སྔུན་དུ་རེ་འདོད་སྟོན་པ་ལུགས་མཐུན་ཡིན་ན། ཅི་
འདོད་སྒྲུབ་པ་ཁས་འཆེས་དང་རོགས་རམ་གནང་དགོས་རྒྱུ་ལས། ཁོང་ཁྲོ་སྐྱེས་ཚར་ཚུན་
ནས་རོགས་རམ་བྱེད་མདོག་ཁ་བོ་བསྟན་ན་ནི་ཡག་པོ་ཡོད་པ་མ་མཐོང་། ཕ་མས་བྱིས་
པའི་རེ་འདོད་སྐོང་བ་ལ་འདམ་ག་ཡོད་དགོས་ཏེ། རེ་འདོད་ཐལ་ཆེ་བ་དག་ཁྱིམ་ནས་
དང་རྗེས་ཕྱོགས་ནས་བསྐང་ངེས་པའི་ཁས་ལེན་དམ་བཅའ་བྱས་ཀྱང་ཆོག་པར་
བྱིས་པས་ཁོང་ཁྲོ་སྟོན་དོན་ནི་ཁོ་ཚོ་ཉམ་ཆུང་བས་ཏེ། དཀའ་ངལ་ལ་འཕྲད་དུས་
གཉོམ་ཆུང་ནུས་མེད་ཡིན་རྐྱེན་གྱིས་རེད། ཁད་དང་རིམ་གྱིས་ནར་སོན་པའམ་ལག་
ཆགས་རྗེས། ཁོ་ཚོར་ནུས་ཤུགས་རྒྱས་ཏེ་འཚོ་བའི་ཁྲོད་ཀྱི་དཀའ་ཁག་ཕལ་ཆེ་བ་ལས་
རང་བཞིན་གྱིས་རྒྱལ་ཐུབ་ཀྱི་ཡོད་ཅིང་། ག་ལེ་ག་ལེར་ཧ་གོ་དོན་རྟོགས་ཀྱི་བྱིས་པ་
བསམ་ཤེས་སུ་འགྱུར་འགྲོ་ཡི་ཡོད། 
བྱིས་པ་གང་མང་ཞིག་གིས་ཅི་ཡིན་ཆ་མི་འཚལ་བའི་ངང་ལ་ངུ་སྐད་སྒྲོག་ཅིང་ཐོ་
ཅོ་རྩོམ་སྟེ། ཕ་མ་དག་བྱ་དཀའ་ཐབས་ཟད་ཀྱི་ཨར་ལ་གཏོད་པས་ན། ཕ་མས་ཀྱང་རྟག་
ཏུ་ཐབས་མེད་རུང་བསྟུན་དང་རྒྱ་ཡན་དུ་གཏོང་གི་འདུག དོན་དམ་དུ་བྱེད་སྟངས་དེ་
ནི་ནོར་འཁྲུལ་ཆེན་པོ་ཞིག་དང་།དེ་ལྟར་བྱས་པས་ཁོ་ཚོས་མཐོ་གང་ཐོབ་ཚེ་འདོམ་གང་
འཐོབ་རེ་བྱེད་པའམ་མགོ་ཐར་དཔུང་འཛུད་བྱེད་ཅིང་། དེ་བས་ཀྱང་རང་ཤེད་ཚ་བོར་
འགྱུར་གྱི་རེད། ཕ་མར་གྱུར་པའི་ཆ་ནས་སོ་སོ་བྱིས་པའི་རང་གཤིས་ལ་ཁྱོན་ཡོངས་ནས་
རྒྱུས་མངའ་ཡོད་ཀྱི་རེད་ལ། གནས་སྟངས་ཅི་འདྲའི་སྒང་ལ་ཁོ་ཚོ་གཉའ་རེངས་ཞེ་གྱོང་
དུ་འགྱུར་སྲིད་པའང་ཤེས་ཀྱི་རེད། དེ་བས་ཕ་མ་དག་གིས་བྱིས་པས་རང་ཤེད་ཚ་བོ་མ་
བསྟན་ཡར་སྔོན་ནས་སྔོན་འགོག་བྱེད་ཐབས་གང་རུང་བསྟེན་ཏེ། ཁོ་ཚོས་ཁོང་ཁྲོ་སྟོན་
པའམ་སྤྲོ་རྒྱག་ཐུང་རྒྱག་བྱེད་པ་འགོག་དགོས། དེ་ཡང་དཔེར་ན། བྱིས་པས་རྩེད་ཆས་
གང་རུང་འདོད་དེ་ཅིས་ཀྱང་ཉོ་དགོས་ཀྱི་སྐད་ཅོར་རྒྱག་ན་ནི། འདི་སྐད་སྨྲས་པས་མི་
རུང་བ་མེད་དེ། “གཅེས་ཕྲུག ལོ་ཆུང་ཁྱོད་འདྲས་རྩེད་ཆས་འདི་རྩེ་རུང་མི་རུང་ངས་
མི་ཤེས། ང་ཚོ་ཕྱིར་སོང་ནས་ཨ་ཁུའི་བསམ་འཆར་ལ་གཅིག་ཉན། གལ་ཏེ་ཁོང་གིས་
རྩེ་ཆོག་གི་ཟེར་ན། ངས་ཁྱོད་ལ་ཉོས་ཆོག གལ་ཏེ་རྩེ་ཆོག་གི་མ་རེད་ཟེར་ན། ངས་མི་
ཉོ"ཞེས་དང་ཐོག་བྱིས་པར་ཉོ་མི་སྲིད་པའི་ཚུལ་བརྗོད་དེ། ཁོ་རང་གི་དྲན་པ་སོ་ན་མི་
གནས་པར་བྱེད་ཅིང་། ཐོབ་དཀའ་བ་ཤུགས་ལ་བསྟན་ཏེ་སེམས་ཀྱི་སྟ་གོན་ཡོད་པར་
བྱས་ན་ནི། བྱིས་པས་རང་ཤེད་ཚ་བོ་སྟོན་པ་དེ་ཉིད་དུ་ཁོགས་ཀྱི་རེད།  ོ་ལ༢་E
་བུ་ལ་སློབ་གསོ་བཏང་བའི་བརྒྱུད་རིམ་དུ། ངས་ཁོ་པའི་སེམས་ཁམས་ཀྱི་འགྱུར་
ལྡོག་ལ་ནན་ཏན་ཕྲ་ཞིབ་ཀྱིས་བརྟགས་ཤིང་དཔྱད། དེ་ལྟར་བྱེད་དོན་གཙོ་བོ་ནི་གཤིས་
ཀ་ཡག་པོ་ཞིག་སྐྱེད་སྲིང་བྱ་ཕྱིར་ཡིན། མི་བུ་ཞིག་གི་ལས་དོན་འགྲུབ་མིན་ནི་གང་དེའི་
གཤིས་ཀ་ལ་རག་ལས། གཤིས་ཀའི་བཟང་ངན་ནི་རྒྱལ་ཕམ་ཐག་གཅོད་བྱེད་ཉེར་ལེན་
གྱི་རྒྱུ་ཉག་གཅིག་སྟེ། ཡོན་ཏན་དང་འཇོན་ནུས་ཁོ་ན་ལ་བལྟོས་པ་མེད། ཐོག་དང་པོར་
ཁའར་ལ་སློབ་གསོ་གཏོང་དུས། ངས་ཐབས་ཤེས་མི་འདྲ་བ་སྣ་ཚོགས་བསྟེན་ནས་ཁོ་
པའི་གཤིས་ཀ་ཡག་པོ་སྐྱེད་སྲིང་བྱ་བར་མཐོང་ཆེན་བྱས་པ་ཡིན། 
བུ་ཁའར་ལོ༣གྱི་དུས་སུ། ཁོའི་ཨ་ནེས་ཁོ་མོའི་བུ་མོ་ཁྲིད་དེ་ངེད་ཚང་ལ་འཚམས་
འདྲིར་བཅར། ཁའར་གྱི་མ་སྤུན་སྲིང་མོའི་ན་ཚོད་ཁའར་དང་ཧ་ལམ་མཉམ་ཕྱིར། དང་
ཐོག་བྱིས་པ་ཕོ་མོ་གཉིས་ལྷན་དུ་རྩེད་འཇོར་རོལ་སྐབས་སྤྲོ་བ་ཤིན་ཏུ་ཆེ། འོན་ཀྱང་ཉིན་
འགའི་རྗེས་ནས་ཕན་ཚུན་བར་ལ་འགལ་བའམ་སེལ་ཞུགས་སོང་།
ཐེངས་ཤིག ཁའར་དང་མ་སྤུན་སྲིང་མོ་གཉིས་མཉམ་དུ་སྒོ་རར་རྩེད་མོ་རྩེས།
ཁའར་གྱིས་ཤིང་དུམ་བསྒྲིགས་ནས་ཁང་པ་ཆུང་ངུ་བཟོས་པར། མ་སྤུན་སྲིང་མོའང་རྩེ་
སྙིང་ལངས་ཏེ་ཤར་རྒྱུག་ཏུ་འོངས་ནས་རོགས་རམ་བྱས། དེར་བུ་ནི་སྤྱི་ཁྱབ་བཟོ་བཀོད་
པའམ་བཟོ་སྤྱི་ཞིག་དང་མཚུངས་པར་མ་སྤུན་སྲིང་མོར་བཟོ་སྐྲུན་བཀོད་འདོམས་ཤར་
ཤར་བརྒྱབ། འགོ་མ་འགོར་ཕན་ཚུན་མ་གྲོས་གཅིག་མཐུན་དུ་ཡོད་ཀྱང་། བཟོ་སྐྲུན་ཕྱེད་
ཀ་ཟིན་ཙམ་ན་མ་སྤུན་སྲིང་མོས་ཁའར་གྱི་བཀོད་འདོམས་ཁས་ལེན་བརྩི་འཁུར་མ་བྱས་
ཤིང་། ཁོ་མོ་རང་གི་འདོད་པ་ལྟར་ཤིང་དུམ་གྲུ་བཞི་ཞིག་ཁྱེར་ཏེ་ཁའར་གྱིས་མ་བསྟན་
པའི་གནས་གཞན་དུ་བསྒྲིགས། རྩོད་གཞི་དེའི་དབང་གིས་ཁོ་པ་གཉིས་གཅིག་ཏུ་མ་
མཐུན་ཏེ། ཁའར་གྱིས་ཤིང་དུམ་གྲུ་བཞི་དེ་བསྒྲིགས་པ་གཏོར་ནས་ཕར་གཡུགས། སྲིང་
མོ་འཐད་པ་མེད་པས་གཡུགས་པ་བཏུས་ནས་སླར་བསྒྲིགས། དེ་ལྟར་རང་འདོད་མཁྲེགས་
འཛིན་གྱིས་འདོར་ལེན་ཐེངས་འགའ་བྱས་མཐར།ཕན་ཚུན་ཁ་རྩོད་བརྒྱབ་བྱུང་།
ཁ་རྩོད་ཤུགས་ཀྱིས་བརྒྱབ་པ་ང་ཚོས་ཁང་ཁྱིམ་ལས་ཐོས་ཏེ་སྒོ་རར་བརྒྱུགས་ནས་
བལྟས་པ་ན། སྲིང་ཆུང་མ་ས་ལ་བསྡད་དེ་ངུ་བཤུམ་བྱེད་ཅིང་། ཁའར་ནི་གདོང་ལ་ཁྲོ་
ཉམས་ཤར་ཏེ་ཤིང་དུམ་གྱི་ལོགས་སུ་འགྲེང་འདུག
དེར་ངེད་ཀྱིས་བཙན་ཉམས་བསྟན་ཏེ་དྲིས་པ། “ཁའར། དོན་དག་ཅི་བྱུང་སོང"
ཞེས་པར།
བུས་ལན་དུ། "ཁོ་མོས་ངའི་སྐད་ཆར་ཉན་གྱི་མི་འདུག”ཟེར། 
ངས་དོན་དག་གི་འབྱུང་རྐྱེན་ཤེས་པ་དང་བུ་ལ་ཁ་ཏ་བྱས་པ། "ཁའར། ཁྱོད་ཀྱིས་
མ་སྤུན་སྲིང་མོ་ལ་བསམ་ཤེས་སྒོམ་དགོས་པ་རེད། ཁྱོད་ཁོ་མོ་ལས་ལོ་ཆེ། ཧ་གོ་ན་འགྲིག
ཤིང་དུམ་གྲུ་བཞི་དེ་དེར་བསྒྲིགས་ན་མི་ཡག་རྒྱུ་མེད་ག" 
ངས་དེ་ལྟར་བཤད་ཀྱང་ཁའར་གྱིས་སྔར་བཞིན་རང་གི་འདོད་པ་མཁྲེགས་འཛིན་
གྱིས་ན་རེ། “དེར་བསྒྲིགས་ན་ཡག་པོ་རྫས་ཙམ་ཡང་མེད"ཅེས་བཤད་འཕྲལ་ཕར་
བརྒྱུགས་ནས་བཟོས་མ་གྲུབ་པའི་ཁང་ཆུང་དེ་རྡོག་ཐོ་གཅིག་གིས་གཏོར་རྗེས། རང་གི་
ཁང་པར་བྱ་འཕུར་བ་ལྟར་བརྒྱུགས་སོང་།
ཁའར་གྱིས་རང་ཤེད་ཚ་བོའམ་ཁ་རྒྱལ་མགོ་རྒྱལ་གྱི་རྟགས་བསྟན་པ་དེར་ཁོ་བོ་
ཡ་མཚན་སྐྱེས་ཏེ། བུས་ཁོང་ཁྲོ་ཆེན་པོ་དེ་འདྲ་བསྟན་པ་ངས་ད་ལྟའི་བར་དུ་མཐོང་མ་
མྱོང་ལ། ཁོ་པར་རྩུབ་སྤྱོད་དེ་འདྲ་མངའ་བའང་ཐོག་མཐའ་བར་གསུམ་དུ་རིག་མྱོང་
མེད། སྐབས་དེར། ངས་ཁའར་དེད་དེ་གཤེ་གཤེ་མ་བཏང་ལ། གནས་ལུགས་བཤད་དེ་
གོ་བསྐོན་སློབ་གསོའང་མ་བྱས། ལྡོག་སྟེ་ས་ལ་བསྡད་དེ་ངུ་བཤུམ་བྱེད་བཞིན་པའི་ཚ་
མོ་འུབས་པ་བཏབ་སྟེ་ངུ་ཁ་བཅད། ནུབ་ཟས་ཟ་སྐབས། ངས་ཁའར་དང་མ་སྤུན་སྲིང་མོ་
ལྷན་དུ་སྡོད་བཅུག་སྟེ། བུ་ལ་དྲིས་པ། “ཁའར། ཁྱོད་ཀྱིས་དེ་རིང་མ་སྤུན་སྲིང་མོ་ལ་རྣམ་
འགྱུར་དེ་འདྲ་སྟོན་དོན་ཅི་ཡིན”ཞེས་པར། 
བུ་ད་དུང་ཁོང་ཁྲོ་རབ་ཏུ་འཁྲུག་བཞིན། “ང་ཁོ་མོས་ངའི་སྐད་ཆར་མ་ཉན་པའི་
སྟབས་ཀྱིས་ཁོང་ཁྲོ་སྐྱེས་པ་མ་གཏོགས། ཁོ་མོར་ངན་བྱས་མེད"ཅེས་བརྗོད།
ངས་ཡང་དྲིས་པ། "ཁོ་མོས་ཡིན་གཅིག་མིན་གཅིག་ཁྱོད་ཀྱི་བཀོད་འདོམས་ལ་
ཉན་དགོས་པའི་རྒྱུ་མཚན་ཅི་རེད”ཅེས་དུས།
བུས་ང་རྒྱལ་དང་བཅས་ཏེ། “རྒྱུ་མཚན་ནི་ཁོ་མོས་ཁང་པ་བཟོ་ཤེས་ཀྱི་མི་འདུག
ཁོ་མོར་བལྟོས་ན་ངས་བཟོ་སྐྲུན་གྱི་ཤེས་བྱ་བྱང་ཆུབ་ཡོད་པའི་རྐྱེན་གྱིས་ཡིན"ཞེས་ཟེར།
ཡང་ངས་མུ་མཐུད་དུ་དྲིས་པ། "ཁོ་མོས་ཁྱོད་ཀྱིས་བཟོ་སྐྲུན་བྱེད་དུས་གཏོར་བརླག་
བཏང་སོང་བ་ཨེ་རེད"ཅེས་པར། ་་
བུས་བསམ་བློ་ཏོག་ཙམ་བཏང་ནས། ”མ་རེད། ཡིན་ནའང་ངས་བལྟས་ན་ཤིང་
དུམ་གྲུ་བཞི་དེ་དེར་བསྒྲིགས་ན་ཡག་པོ་ཞིག་མ་རེད་བསམ་གི"ཟེར།
"འོ་ན་སྲིང་ཆུང་མས་ཁོ་མོའི་འདོད་པ་ལྟར་སྒྲིག་དོན་ཅི་ཡིན་ལ་ཁྱོད་ཀྱིས་བསམ་
བློ་བཏང་ངམ་མ་བཏང "དྲིས་པར།
བུས་སྣང་འཇོག་མེད་པའི་ཚུལ་གྱིས། “བསམས་མ་མྱོང”ཟེར།
དེར་ངས་སྨྲས་པ། "དེའི་རྒྱུ་མཚན་སྲིང་ཆུང་མས་དེར་བསྒྲིགས་ན་ཡག་པོ་རེད་
སྙམ་ནས་དེ་ལྟར་བྱས་པ་རེད།” སྐབས་དེར་ཁོས་ཅི་ཞིག་བཤད་འདོད་ཡོད་པའི་ཚུལ་
སྟོན་མོད། ངས་ཁོ་པ་ཁ་མ་གྲག་པའི་སྔོན་ཚུད་དུ་བསྟུད་མར་སྨྲས་པ། “ཁའར། ཁྱོད་ཀྱིས་
ཤེས་ཡོད་དམ། སྔོན་ཆད་ཁྱོད་གཅིག་པུས་ཤིང་དུམ་གྱི་ཁང་པ་སྒྲིག་སྐབས། ང་ཚོས་ཁྱོད་
ལ་ཚོད་འཛིན་མ་བྱས་པ་ནི་ཁྱོད་རང་ཉིད་ཀྱི་འཆར་སྒོ་རྩལ་ཐོན་ཡོང་ཕྱིར་ཡིན། དེ་
འདྲ་ཡིན་དུས་དེ་རིང་མ་སྤུན་སྲིང་མོས་བཟོ་སྐྲུན་བྱེད་སྐབས་ཀྱང་། ཁྱོད་ཀྱིས་ཁོ་མོར་
འཆར་སྒོ་རྩལ་འདོན་གྱི་རང་དབང་ཞིག་མི་སྟེར་སྲོལ་གང་ན་ཡོད།"
ཁའར་གྱི་ངག་སྒོ་མ་ཕྱེ་སྔོན་ལ་ངས་མུ་མཐུད་དུ་བཤད་པ། “ཁྱོད་དང་སྲིང་ཆུང་
མ་མཉམ་དུ་རྩེ་སྐབས། ཁྱོད་ཚོ་རྩེ་རྒྱུར་དགའ་དགོས་པར་མ་ཟད། སོ་སོའི་བློ་རིག་དང་
འཇོན་ནུས་ལ་བརྟེན་ནས་ཁང་པ་ལེགས་པོ་བཟོས་ན་འགྲིག ཁྱོད་ཀྱིས་ཤེས་དགོས་པ་
གང་རེད་ཟེར་ན། མི་གཅིག་གི་ནུས་ཤུགས་ནི་ཚད་ཅན་ཞིག་ཡིན། དོན་དག་གང་ཞིག་
ལེགས་འགྲུབ་ཡོང་དགོས་ན་མི་གཞན་དང་མཉམ་འབྲེལ་བྱེད་ཤེས་དགོས་པ་དེ་རེད། མ་
སྤུན་སྲིང་མོས་བཟོ་སྐྲུན་གྱི་ཤེས་བྱ་བྱང་ཆུབ་མེད་ན། ཁྱོད་ཀྱིས་ཁྲིད་སྟོན་བྱེད་དགོས་པ་
མ་གཏོགས། དེ་རིང་འདི་བཞིན་རང་ཤེད་ཚ་བོས་ཁོང་ཁྲོ་སྟོན་ག་ལ་རུང་། གལ་ཏེ་ཁྱོད་
རང་མི་ཤེས་མི་ནུས་པ་དང་འཕྲད་སྐབས། ངས་སློབ་སྟོན་ནན་མོ་མ་བྱས་པར་ཁྱོད་ལ་
ཁོང་ཁྲོ་བསྟན་པ་ཡིན་ན།དེའི་མཇུག་འབྲས་ཅི་འདྲ་ཡིན་གྱི་རེད།"”
བུས་ངས་བཤད་པར་ཉན་རྗེས་ཁ་ཁུ་སིམ་པོར་བསྡད་འདུག ཁོས་ངེད་ཀྱི་བརྗོད་
དོན་མ་ལུས་པར་རྟོགས་ཡོད་པ་ངས་ཤེས། 
དེའི་ཕྱི་ཉིན་ནས་ཁའར་དང་སྲིང་མོ་གཉིས་དགའ་དགའ་སྤྲོ་སྤྲོས་ལྷན་དུ་རྩེད་
མོར་རོལ་ཞིང་། ལག་པ་མཉམ་རུབ་དང་ཤེད་ཤུགས་མཉམ་འདོན་གྱིས་ཕོ་བྲང་ལྟ་ན་
སྡུག་པ་ཞིག་བཞེངས་བསྐྲུན་བྱས་ཏེ་གྲུབ། 
ཕ་མ་ཕལ་ཆེ་བས་བྱིས་པ་རིམ་གྱིས་ནར་སོན་པ་མཐོང་བའི་ཞར་ལ་ཁོ་ཚོར་
གོམས་གཤིས་ངན་པ་རིམ་གྱིས་ཆགས་པའང་ཤེས་ཀྱི་ཡོད། དེར་མ་ཟད་ལོ་ན་སྨིན་
གྱིན་སྨིན་གྱིན་ཕ་མའི་ངག་བཞིན་མི་ཉན་པའང་རྟོགས། སྤྱིར་བཤད་ན་དེ་ནི་བྱིས་པ་
རང་མགོ་ཐོན་པའི་རྟགས་ཡིན་མོད། འོན་ཀྱང་ཕ་མའི་སློབ་སྟོན་མ་ལེགས་ཚེ། བྱིས་པ་
གཤིས་ངན་ལང་ཤོར་དུ་འགྲོ་སླའོ།།
ཕན་ཐོགས་གོ་ཆོད་ཀྱི་སློབ་གསོ་བྱེད་ཐབས།
ཕ་མས་བྱིས་པར་ཕན་ཐོགས་གོ་ཆོད་ཀྱི་སློབ་གསོ་གཏོང་ཐུབ་ན་དེ་ནི་ཁོ་ཚོ་བདེ་
བླག་ཏུ་འཚར་ལོངས་འབྱུང་བར་ཤིན་ཏུ་སྨན། ཕ་མ་ལ་ལའི་སློབ་གསོ་གཏོང་ཐབས་
དེ་བྱིས་པ་འཆུན་འདོམས་བྱེད་པ་ཁོ་ན་ལས་མ་འདས། དེ་ཡང་སྒྲིག་ལམ་སྲོལ་ལམ་དུ་
བཙུད་དྲགས་ནས་ཁ་འཁུམས་ལག་འཁུམས་བཟོས་ཏེ། ལང་ཚོའི་གསོན་ཤུགས་དང་
གསར་གཏོད་རང་བཞིན་མེད་བརླག་གཏོང་གི་འདུག སློབ་གསོ་བྱེད་ཐབས་དེ་ནི་བྱིས་
པ་བདེ་བླག་ཏུ་ནར་སོན་པར་གཏན་ནས་མི་ཕན་པར་མ་ཟད། ཁོ་ཚོའི་ལྷན་སྐྱེས་ཀྱི་བློ་
གྲོས་ལྗར་གྱིས་གསོད་ཕྱིར། འཆུན་འདོམས་མ་བྱས་ཀྱང་བླའོ། །ཡང་ཕ་མ་ལ་ལས་བྱིས་
པའི་རང་རྩིས་ལ་གནོད་དོགས་ཀྱིས་རྒྱ་ཡན་དུ་གཏོང་སྟེ། དེའང་ཡང་མ་དག་པའི་བྱེད་
སྟངས་ཤིག་རེད། 
ཕ་མས་བྱིས་པར་སློབ་གསོ་གཏོང་ཚུལ་གྱི་གཞི་རྩའི་རྩ་དོན་ནི་འདི་ལྟ་སྟེ། གཅིག་
ཏུ་འཆལ་བོ་ལང་ཤོར་དུ་མི་འགྲོ་བའི་དོ་ནན་བྱེད་པ་དང་། ཡང་གཅིག་ཏུ་ལྡོག་ཕྱོགས་ཀྱི་
ངན་ཤན་མི་འབྱུང་བའི་ལམ་ཁྲིད་གནང་དགོས། རླགས་ན། ལྷོ་པའི་ཨྰཿཀྱི
ཁོ་བོ་ལོ་ཚོད་ཁའར་དང་ཧ་ལམ་མཉམ་པའི་བྱིས་པ་གང་མང་ལ་ཕྲད་མྱོང་། ཁོ་
ཚོས་རྟག་ཏུ་རང་གི་ཤེས་པའི་ཚོད་ཀྱིས་རང་ཉིད་ཀྱི་གཤིས་ངན་སྤྱོད་ངན་ལ་སྣང་བ་
སྐྱིད་པོས་བསྟོད་ར་བྱེད་ཅིང་ངོམ་སོར་འཁྱེར་གྱི་ཡོད། མ་ཤེས་པའི་དབང་གིས་གཤིས་
ངན་སྤྱོད་ངན་ངོམ་སོར་འཁྱེར་བའི་བྱིས་པའི་སྤྱོད་པ་ཤེས་ནས་འགོག་ཐབས་བྱེད་རྒྱུ་ནི་
ཕ་མ་དག་གི་གཡོལ་མེད་བཤོལ་མེད་ཀྱི་འགན་འཁྲི་ཡིན། 
ཁོ་བོའི་གྲོགས་པོ་ཆེ་གེ་མོའི་བུ་ནི་མ་རབས་པྲ་ཆལ་ཞིག་སྟེ། སྤྱོད་སྟངས་ལ་ཤས་
ཐོག་བྱིས་པ་གཞན་དང་ཧེ་བག་ཆེན་པོ་ཡོད། ཁོ་པ་རང་གི་སྲིང་མོ་དང་གྲོགས་པོ་གཞན་
དག་ལ་བརྙས་བཅོས་བྱེད་རྒྱུར་དགའ་ཞིང་། རྟག་ཏུ་གཞན་གྱི་ཡིད་བསུན་ཞིང་མགོ་བོ་
འཁྲུགས་པའི་ལས་བྱེད། 
དེ་བས། གྲོགས་པོ་གང་དེས་བྱིས་པར་སློབ་སྟོན་གནང་ཐབས་ལེགས་ཤོས་ག་འདྲ་
ཡིན་ཚུལ་ང་ལ་བློ་དྲིས། 
གྲོགས་པོས་འཁང་ར་དང་བཅས་ཏེ་ང་ལ་ན་རེ། "ངའི་བུ་འདི་སུན་སྣང་སྐྱེ་བྱེད་
ཅིག་འདུག ཁོ་པ་གཞན་དག་ལ་འཕྱ་དམོད་བྱེད་རྒྱུར་དགའ། དེས་མི་ཚད་ཟས་ཟ་ཚུལ་
ཡང་གཞན་དང་མི་འདྲ། ང་ཁོའི་སྤྱོད་པ་ལ་ལར་ཞེན་པ་གཏིང་ནས་ལོག་ནའང་། ཁོས་
ང་ལ་ཁོག་དཔུང་འཛིན་པ་ལྟར་བསམ་བཞིན་དེ་ལྟར་བྱེད། སྡུག་ཆགས་རེད། ངས་ཁོ་
པར་ཇི་ལྟར་བྱེད་དགོས་ངོ་མ་མི་ཤེས"ཞེས་སོ།། 
ངས་གྲོགས་པོའི་ཚིག་ལ་ཉན་རྗེས་ཡ་མཚན་རྒྱུ་བྱུང་། བྱིས་པས་ཟ་མ་ཟ་དུས་ཀྱང་
ཕ་མར་སྤྲོ་སློང་ན། ཁོའི་སྤྱོད་པ་གཞན་དང་གཏན་ནས་མི་མཐུན་པ་ཡིན་གྱི་རེད། དེར་
ངས་བྱིས་པ་དེར་ཐུག་འདོད་ཀྱི་བསམ་ཚུལ་བསྟན་པ་ཡིན། ཉིན་གཉིས་པར། ང་གྲོགས་
པོའི་བོས་མགྲོན་དུ་ཕྱིན་ཅིང་ལྷན་དུ་གུང་ཚིགས་ལ་རོལ། ཁ་ལག་ཟ་སྐབས་ངས་བྱིས་
པ་མ་རབས་དེའི་སྤྱོད་པར་ཞིབ་ཏུ་བརྟགས་པ་ལ། ཁོས་ཅོང་རྡོག་ཟ་དུས་ཕྱི་ཤུན་ག་ལེར་
བཤུས་ཏེ་རིལ་བུ་རྡོག་རྡོག་ཏུ་གཅིར་ནས་ཟ་ཞིང་ལྷག་མ་སྡེར་མའི་ནང་དུ་གཡུགས།
དུས་མཚུངས་དགའ་ལྷང་ལྷང་གིས་ཕ་ལ་བལྟས་ཏེ་ན་རེ། 
ཨ་ཕ་ཁྱེད་ཀྱིས་ལྟོས་དང་། ངས་ཅོང་རྡོག་གི་ཤུན་པགས་བཤུས་ཡོད"ཅེས་པར་
ཁོའི་ཨ་མས་ཚུལ་དེ་མཐོང་ནས་བཀྱོན་པ། "ཁྱོད་ཀྱིས་སྤྱོད་ངན་འདི་བསྒྱུར་མི་ཐུབ་པ་
ཅི་རེད། དེ་རིང་འགྲུལ་པའི་སྔུན་ནས་ཀྱང་འདི་ལྟར་བྱེད་ཕོད་པ་ཁ་རྒྱལ་མགོ་རྒྱལ"ཟེར།
དུས་དེར་བྱིས་པའི་ཨ་ཕ་ཡང་སྤྲོ་ལང་གྲབས་ལ། ངས་གྲོགས་པོར་ལམ་སང་མིག་བརྡ་
ཞིག་བསྟན་ཏེ། བྱིས་པར་ཞེ་སྡང་སྟོན་པ་བཀག ཟོས་ཚར་རྗེས། ངས་གྲོགས་པོར་བྱིས་
པའི་སྤྱོད་ངན་ཁེགས་པའི་ཐབས་ལེགས་ཤོས་ཤིག་བསྟན། དགོང་ཟས་ཟ་སྐབས། བྱིས་
པས་ཇུས་ངན་བསྐྱར་ཟློས་ཀྱིས་ཅོང་རྡོག་གི་ཕྱི་ཤུན་བཤུས་པ་ཟོས་རྗེས་ཕ་མར་ན་རེ།
“ངས་ཡང་ཅོང་རྡོག་གི་ཤུན་པགས་བཤུས་ཡོད། བྲོ་བ་ངོ་མ་ཞིམ་པོ་རེད”ཟེར། འོན་ཀྱང་
ད་རེབ་ཁོའི་ཨ་མས་སྔོན་མ་ནང་བཞིན་གཤེ་གཤེ་མ་བཏང་སྟེ།“ང་ཚོས་རིག་ཐལ"ཞེས་
སྣང་ཆུང་གི་ངང་ལ་བཞག
བྱིས་པ་ཅུང་ཟད་ཧང་སང་སྟེ་འདྲི་རྒྱུར། "ད་ཁྱོད་ཚོས་ང་ལ་གཤེ་གཤེ་མི་གཏོང་
"འོ་ཡ།" 
ཉིན་འགའི་རྗེས་སུ། ངའི་གྲོགས་པོ་རབ་ཏུ་དགའ་བཞིན་ང་ལ་བཤད་རྒྱུར། “ངའི་
བུས་ཅོང་རྡོག་གི་ཕྱི་ཤུན་བཤུས་ནས་ཟ་བའི་སྤྱོད་ངན་དེ་བསྒྱུར་བཞག་ཡོད། ད་ང་ཚོ་
དང་ཨ་ན་མ་ན་བྱས་ནས་ཟ་ཡི”ཟེར་ཞིང་། བྱིས་པའི་སྤྱོད་ངན་དེ་ལྟར་ཁེགས་པ་བློས་མ་
ལྕིགས་པས། དེའི་རྒྱུ་ཅི་དང་རྐྱེན་གང་ཡིན་གྱི་རྒྱུ་མཚན་ང་ལ་དྲིས། དེའི་རྒྱུ་མཚན་མི་
སླ་རྒྱུ་མེད་དེ། བྱིས་པས་དེ་ལྟར་བྱེད་དོན་ནི་མི་གཞན་གྱིས་ཁོ་པར་དོ་སྣང་བྱེད་ཕྱིར་དུ་
རེད། དེས་ན་ཕ་མས་གཤེ་གཤེ་བཏང་བར་ཟད་ཀྱང་། བྱིས་པས་རང་ལ་མཐོང་ཆེན་བྱས་
སོང་བར་སྙམ་པ་རེད། བྱིས་པའི་སྤྱོད་ངན་སྟོན་པ་དེ་མཐོང་ཆེན་བྱ་ཕྱིར་དུ་ཡིན་སྟབས།
ཕ་མས་གཤེ་གཤེ་བཏང་བའང་བྱིས་པར་མཚོན་ན་བདག་རྐྱེན་གང་རུང་གནང་སོང་
བ་ལྟ་བུ་རེད། རྒྱུ་མཚན་དེའི་ཕྱིར་ཕ་མ་དག་གིས་ཁོའི་སྤྱོད་པ་དེར་ཁ་ཡ་དང་དོ་སྣང་
མ་བྱས་དུས། ཁོས་རིམ་གྱིས་བྲོ་མེད་ཆོ་མེད་དུ་མཐོང་སྟེ། སྤྱོད་ངན་དེ་རིགས་ངང་ངམ་
ཤུགས་ཀྱིས་བསྒྱུར་འགྲོ།
ཡང་བུ་ཕྲུག་གཞན་ཞིག་ལ་ཁ་བཙོག་སྨྲ་བའི་ངན་གོམས་ཆགས་སོང་བ་འདི་ལྟར།
དེ་ཡང་ཁོའི་རྩེད་གྲོགས་ཤིག་ནི་ནམ་རྒྱུན་གཞན་ལ"བྱ་ལེ"ཞེས་བཤད་རྒྱུར་དགའ་སྟེ།
དེའི་ཤན་ཞུགས་ལས་བུ་ཕྲུག་དེས་ཀྱང་མིང་དེ་བསླབས་ཏེ་ཕྱིར་ཁྱིམ་དུ་འབྱོར་བ་དང་
དེ་སྐད་སྒྲོག ཉན་པ་རྣ་ལ་གཟན་པའི་ངག་དེ་སྐད་བརྗོད་པས་ཕ་མ་དག་གི་སྙན་བསུན་
ཏེ། ཐབས་ཅི་ཡོད་ཀྱིས་རྦད་དེ་ཁ་འགོག་པར་བརྩམས་ཀྱང་། བུ་དེས་ཕ་མའི་ངག་ལ་
ཇི་བཞིན་ཉན་པ་ལྟ་ཞོག ལྡོག་སྟེ་ཡང་དང་བསྐྱར་དུ་ཟློ་བར་མ་ཟད། མིང་དེ་འབྲེལ་གྱི་
ཚིག་གང་མང་ཡང་བསྒྲིགས་ནས་སྨྲ།དེར་ཕ་མ་དག་སྙིང་ཞུམ་པ་དང་བག་ཚ་བ་དང་ཞེ་
མཚེར་བ་དང་ཐུགས་ཁྲོ་བཞིན་ཐབས་སྣ་ཚོགས་སྤྱད་ཀྱང་མ་ཁོགས་པས། མཇུག་མཐར་
ཅི་དགར་བསྐྱུར་ཏེ་ཁ་ཡ་མ་བྱས། དེར་བྱ་ལེ་ཞེས་བརྗོད་པའི་ངག་ལ་ཕ་མས་སྣང་་འའཇོག་
མི་བྱེད་པ་བྱིས་པ་རང་གིས་མཐོང་དུས། ཁོ་པའི་སྤྲོ་ཤུགས་ཀྱང་རིམ་གྱིས་ཉམས་ཏེ་དེ་
དག་ཁ་ལ་མ་བརྗོད་དོ།། 
དེ་ཡིན་རྒྱུ་ནི་བྱིས་པས་ཁ་བཙོག་ཐོག་མར་བརྗོད་དུས་སུ་ཕ་མའི་བདག་རྐྱེན་གང་
རུང་ཐོབ་སོང་བས་ཁོ་ཚོར་སྤྲོ་བ་བརྟས་ཏེ་བསྐྱར་ཟློས་བྱས་པ་རང་ཡིན་པ་ལས། ཕྱིས་སུ་
སྣང་མེད་ཚོར་མེད་དུ་བཞག་པ་གོ་དུས། ཁ་བཙོག་པ་སྨྲ་བའི་དགའ་སྣང་ཡལ་ཏེ། རང་
བཞིན་གྱིས་བརྗོད་མཚམས་བཞག་པ་རེད།
བྱིས་པ་ནར་སོན་པའི་བརྒྱུད་རིམ་དུ། སྤྱོད་པ་མི་ལེགས་པ་སྣ་ཚོགས་ཏག་ཏག་
མཐོང་རྒྱུ་ཡོད། བྱིས་པ་ལ་ལ་ནི་ང་རྒྱལ་རང་ཤེད་ཚ་བོར་སྣང་ལ། ལ་ལ་ནི་གཞན་ལ་
བརྙས་བཅོས་བྱེད་རྒྱུར་དགའ་བ་མཐོང་། ཡང་ཁ་ཅིག་གིས་ཅ་ལག་གཏོར་བཅོམ་གྱི་
ལས་ལ་བརྟེན་ནས་ང་ཆེ་ང་གཉན་སྟོན་པའང་ཡོད། མ་རབས་པྲ་ཆལ་དེ་སོགས་ལ་ནི་ཕ་
མས་ཐབས་ཤེས་བསྐོར་ནས་ལེགས་ལམ་དུ་འཁྲིད་རྒྱུ་མ་གཏོགས་བཙན་པོ་དབང་ཡོད་
བྱེད་རྒྱུ་མེད།
ངའི་བུ་འདི་ཆུང་དུས་ཁང་པའི་རྩིག་ལྡེབས་སུ་ཡིན་མིན་སྣ་ཚོགས་འབྲི་བར་
དགའ། ངས་ཁོ་པར་ཡི་གེ་དང་རི་མོ་འབྲི་བྱེད་ཀྱི་སྣག་ཤོག་ཉོས་ཡོད་ནའང་། ཁོ་པའི་
འདོད་ཞེན་དེ་ཅིས་ཀྱང་ཚོད་འཛིན་ཐུབ་ཀྱི་མེད། རྟག་ཏུ་ངས་མཉམ་འཇོག་མ་བྱས་པར་
ཡོད་དུས་ལྐོག་ལྐོག་སུད་སུད་དུ་སྨྱུ་གུ་བཟུང་ནས་གྱང་ངོས་སུ་ཅི་འདོད་གང་འདོད་འབྲི།
ཐེངས་ཤིག་ཁོས་གྱང་ངོས་སུ་བྲིས་ཏེ་དབྱིངས་ཞུགས་ནས་ཡོད་དུས་ངས་མཐོང་
བྱུང་ཞིང་།དེར་ངས།”ཁའར། ཁྱོད་ཀྱིས་ཅི་བྱེད་ཀྱི་ཡོད”ཅེས་པར། ༧་ཎ་ྎ་ཎཿ་ཧཱུཾ
ཁོ་སྐད་ཅིག་དེ་ཉིད་དུ་ཁ་ཕར་འཁོར་ནས་སྨྱུ་གུ་རྒྱབ་ལོགས་སུ་སྦས་ཤིང་། ལུས་
པོས་ད་སྔོན་ཅི་དགར་བྲིས་པའི་རི་མོ་བསྒྲིབས། 
སྐབས་དེར་ངས་ཁ་གཏད་གདོང་གཏད་དུ་མ་སྤྱོས་མ་བསྡིགས་ལ། རུང་མི་རུང་གི་
གནས་ལུགས་བཤད་དེ་གོ་བསྐོན་ཡང་མ་བྱས་ཏེ། ཅི་འདོད་འབྲི་བ་བཀག་པ་ཙམ་ཡིན།
དེར་ངས་ཁོ་པ་རང་གི་ཁང་པར་སོང་ནས་ཁེར་རྐྱང་གཅིག་པུར་སྡོད་དུ་བཅུག་ཁང་
ཅུང་ཙམ་གྱི་རྗེས་སུ། ངས་ཁའར་བོས་ཏེ་དྲིས་པ། “ཁའར། ཁྱོད་ཀྱིས་ཡིན་གཅིག་
མིན་གཉིས་གྱང་ངོས་སུ་འབྲི་དགོས་དོན་ཅི་ཡིན"ཞེས་དུས། རྩེ་ཀོ་ཏར་ཏོ་ཌའོ་ཏུང་
ཁའར་ན་རེ། ”ཨ་ཕ། ང་འཕྱུགས་སོང་། ངས་ད་ཅི་བསམ་བློ་བཏང་ནས་ཤེས་ཐལ།
གྱང་ངོས་ལ་ཅི་འདོད་གང་འདོད་དུ་བྲིས་ན་གྱང་ངོས་ནག་ནོག་བྱས་འགྲོ། ང་ལ་རི་མོ་
འབྲི་བྱེད་ཀྱི་སྨྱུ་གུ་དང་ཤོག་གུ་ཡོད། ངས་ཤོག་གུའི་སྟེང་ལ་བྲིས་ན་འགྲིག་པ་མ་གཏོགས་
གྱང་ངོས་ལ་བྲིས་ན་མི་འགྲིག ཁྱེད་ཀྱིས་ང་ལ་ཅ་ལག་རང་སྣང་གང་ཤར་དུ་མ་རྫོད་ཅེས་
བསླབ་བྱ་བརྒྱབ་ཡོད། དེའི་སྟབས་ཀྱིས་ངའི་བྱེད་སྟངས་དེ་འཕྱུགས་འདུག ཁྱེད་ཀྱིས་ང་
ལ་ཆད་པ་ཆོད་དང་ཆོག”ཅེས་སོ། །
ངས་དེ་དུས་བུ་ལ་མ་སྤྱོས་མ་བསྡིགས་པར་ཁེར་རྐྱང་དུ་ཕུད་དོན་ནི། རང་རྟོགས་
ཀྱིས་བསམ་བཏང་དྲན་རྙེད་འོང་ཕྱིར་ཡིན། བྱིས་པས་ལས་དེ་སོགས་བྱེད་པ་ནི་བློ་ཐོལ་
བྱུང་ཞིག་གི་དབང་དུ་སོང་ནས་རང་ཉིད་རང་གིས་ཁ་ལོ་སྒྱུར་མ་ནུས་པ་མ་གཏོགས།
གནས་ལུགས་ནི་རང་ཚོད་ཀྱིས་ཤེས་ཡོད་འདུག གལ་ཏེ་ངས་དུས་དེ་ཉིད་དུ་བྱིས་པར་
སྡིགས་དམོད་བཏང་བའམ་སྔར་གདམས་མྱོང་བའི་གནས་ལུགས་འགའ་རེ་བསྐྱར་ཟློས་
ཀྱིས་ཉན་པར་བསྐུལ་ན་ནི། ཕན་འབྲས་ལེགས་པོ་ཐོན་པའི་ངེས་པ་ཡོད་ཀྱི་མ་རེད།
བྱིས་པ་རང་གིས་རང་གི་ནོར་འཕྱུག་ངོས་ཟིན་པར་བྱས་ན་ནི་བག་ཆགས་ཟབ་མོ་ཞོག་
ལ།དུས་དེ་ནས་བཟུང་ནོར་འཁྲུལ་བཟོ་བ་ཉུང་དུ་འགྲོ་བ་རེད།
ངས་ཁའར་ཁེར་རྐྱང་དུ་སྣང་བ་སུན་པོར་རེ་ཞིག་སྡོད་བཅུག་པ་དེ་ཉེས་འགེལ་
བཀའ་ཆད་བཏང་བ་ནི་མིན། ཁོ་རང་གཅིག་པུར་སྡོད་དུས་སུ་ཅི་བྱར་མེད་ཀྱང་ཆི་སྐྱོན།
ངས་ཁོ་པ་ད་ཅི་གྱང་ངོས་སུ་ཅི་འདོད་འབྲི་བའི་ཕྱ་མ་ཕྱོའམ་ངར་ལངས་ཐོག་ན་ཡོད་པ་
དེ་རྣལ་ལ་འབབ་ཏུ་འཇུག་འདོད་པ་ཡིན་ཏེ། ཁོས་རང་གི་ཁང་པ་ལས་རང་གི་སྤྱོད་ལམ་
ལ་ཕྱིར་རྟོག་བྱས་སོང་བ་ལས་ལྷག་པ་ཞིག་གང་ན་ཡོད།
ངོ་མ་བཤད་ན་ཐབས་འདི་གཞན་ལའང་སྤྱད་ཆོག དཔེར་ན་བྱིས་པ་ཚོའི་བར་
ལ་རྩོད་པ་བྱུང་སྟེ་འཐབ་རེས་རྡུང་རེས་བྱེད་ཚེ། ཁོ་ཚོས་ཁ་འཛིང་ལག་འཛིང་དང་
ཕན་ཚུན་ཞུ་རེས་གཏུག་རེས་བྱས་ཏེ་མཚམས་མི་འཇོག དུས་དེར་ཁོ་ཚོ་ཕན་ཚུན་ཁ་
ཕྲལ། སོ་སོར་ལོགས་སུ་བཀར་ཏེ་ཡུད་ཙམ་ལ་ཞི་ལྷོད་དུ་གནས་པར་བྱས་ན་ནི། རྩོད་པ་
གང་ཡང་སླ་མོ་བདེ་མོས་ཐག་ཆོད་པ་ཡིན། བྱིས་པ་ཕན་ཚུན་བར་ལ་ནི་སྐད་ཅིག་གི་ཁྲོ་
བའི་རྐྱེན་ལས་ཁ་རྩོད་ལག་རྩོད་བྱུང་བ་ཙམ་མ་གཏོགས། འཁོན་འགྲས་ཆེན་པོ་ནི་ཡོད་
མི་སྲིད། དེ་བས་ཕ་མ་ཚོས་བྱིས་པ་ཕན་ཚུན་ཁ་ཕྲལ་བའི་ཐབས་འདི་བསྟེན་རྒྱུ་ལས།
གནའ་དྲངས་དེང་དཔྱད་ཀྱིས་གནས་ལུགས་ཆེན་པོ་བཤད་ན་ནི། དེ་ལས་ལྡོག་སྟེ་བྱིས་
པ་ཚོའི་འགལ་བ་ཇེ་ཟབ་ཏུ་བཏང་འགྲོ།
བྱིས་པ་ལ་ལ་བར་འདུམ་བྱས་ཀྱང་ཇེ་ངར་ཡིན་ལ། ལ་ལས་ཕ་མའི་ཁ་ལེན་ཚིག་
བརྩི་མི་བྱེད་པར་མཐོང་ཆུང་གི་རྣམ་པས་ཁ་གཏད་གཅོག་ཀྱང་སྲིད། ཚུལ་དེ་འདྲར་
འཕྲད་ནའང་ཕ་མས་དེ་ག་ནང་བཞིན་ཁོ་ཚོ་སོ་སོར་ཕྲལ་ཏེ་དམིགས་འཛུགས་བྱས་སར་
འཇུག་དགོས་ལ། ངུ་སྐད་ཐོ་ཅོ་ཅི་ཙམ་བརྒྱབ་ནའང་། རང་རང་སོ་སོའི་གནས་སུ་བཙན་
གྱིས་རྫོང་དགོས། དེར་ཕ་མས་སྒོ་ལམ་སྲུང་ཞིང་། ངེས་གཏན་གྱི་དུས་མ་རན་བར་དུ་སྒོ་
འབྱེད་པ་མིན། དེ་ལྟ་དེ་ལྟར་ཕ་མར་དོ་བསྡོ་བ་ནི་ངལ་བ་འབྲས་མེད་ཡིན་ལུགས་ངེས་
པར་ཤེས་སུ་འཇུག་ཅིང་། མཐའ་གཅིག་ཏུ་དོན་དངོས་གདོང་ལེན་གྱིས་རང་གིས་རང་
གི་སྤྱོད་པར་འགན་ཐེག་ནུས་པའི་ངེས་ཤེས་འདྲོང་དུ་འཇུག་དགོས།
ངའི་བུ་ནི་ཆུང་དུས་ནས་ངའི་ངག་ལ་ཉན་པའི་བྱིས་པ་ཞིག་ཡིན། དེའི་སྟབས་
ཀྱིས་ངས་ཁོ་པར་དུས་རྣམ་ཀུན་ཏུ་རྩུབ་སྤྱོད་བསྟན་པ་མེད། ང་ནི་ཁའར་གྱི་བཟང་སྤྱོད་
ལ་ཡིད་ཚིམ་ནས་ཡོད་པར་མ་ཟད་དེ་ལ་བལྟོས་ཏེ་དགའ་མགུ་ཡི་རང་སྐྱེས་ནས་ཡོད།
བྱིས་པ་ཟ་ཧམ་ཆེ་བའི་རྒྱུ་རྐྱེན།
ཕ་མ་ཚོའི་ཉེ་དགའ་ཐལ་ཆེ་བ་ལས། ཟ་ཚོད་མ་བཟུང་བ་དང་དུས་མིན་གྱི་ཟས་
བསྟབས་པ་མང་རྐྱེན། བྱིས་པའི་ཡི་ག་ཐ་མལ་རང་བབ་ཏུ་གནས་ཐབས་མེད་པ་བཟོས།
ཟོས་དྲགས་ན་རིག་པར་གནོད་དེ། ལུས་སྟོབས་ཕལ་ཆེར་ཟོས་རྗེས་མྱགས་བཞུའི་ཕྱིར་
འདོན་དགོས་པས་སོ། །ཁ་ཟས་སྦྱོར་བ་གནད་ཆེན་དུ་བཟུང་ཚེ། ཁྱེའུ་དུས་སློབ་གསོའམ་
སློབ་གསོ་ལེགས་པོ་གཞན་ག་འདྲ་སྤྲད་ཀྱང་སྟོང་པ་ཉིད་ལས་མ་འདས། ཕ་མས་བརྩེ་
སེམས་འདི་ཙམ་གྱིས་བྱིས་པ་སྐྱོང་བ་ནི་གླེན་རྟགས་ཚ་བོ་སྟོན་པ་སྟེ། དོན་དམ་དུ་བྱིས་
པར་གནག་པ་རང་རེད། བབ་མཐུན་མ་ཡིན་པའི་ཟ་སྲོལ་འཐུང་སྲོལ་ནི་བྱིས་པར་
གནོད་ཚབས་ཆེ་སྟེ། ཕ་མས་སྣང་ལ་མ་ངེས་པའི་ཚུལ་དུ་རང་དགར་འཇོག་པ་ནི་གནད་
དོན་ཆུང་ཆུང་མིན། བྱིས་པ་མི་ཉུང་བས་ཟ་ཚོད་མ་ཟིན་པར་ལྟོ་འབེལ་པོ་ཟོས་ཏེ་ན་ཚས་
གཟིར་བ་ཁོ་བོས་མཐོང་མྱོང་ཡོད།
ཟ་ཧམ་ཆེ་བ་དེ་བྱིས་པའི་ལྷན་སྐྱེས་སུ་གྲུབ་པ་མ་ཡིན་ཏེ། ཕ་མ་ཤེས་དམན་ཡིན་
པས་དང་བྱིས་པ་ལང་ཤོར་ལ་བཏང་རྐྱེན་གྱིས་རེད། ཕ་མ་ཕལ་མོ་ཆེས་རང་གི་བྱིས་
པ་གང་མགྱོགས་མང་མགྱོགས་ཀྱིས་ཤ་དར་ཁྲག་དར་འབྱུང་རྒྱུ་ཁོ་ནར་བསམས་ནས།
སེམས་ཤུགས་སྣ་གཅིག་གིས་ཟས་བཅུད་འབེལ་པོ་སྦྱོར་ཏེ། ཁ་ཟས་གང་ཞིག་བྱིས་པའི་
ལུས་ཟུངས་གསོ་བར་ཕན་པའི་སྐད་ཐོས་པ་ན། རྟ་རིན་མཛོ་རིན་སྤྲོད་དགོས་ཀྱང་ལམ་
སང་ཉོས་འོངས་ཏེ་བྱིས་པར་མཚམས་མེད་ཚིགས་མེད་དུ་ཟ་རུ་འཇུག
ང་དང་ཆུང་མས་ཚུལ་འདིར་ཤིན་ཏུ་གཟབ་སྟེ། ང་ཚོས་ཁའར་གྱིས་ཅི་དགར་ཟ་
བའམ་དུས་མ་ཡིན་པའི་ཟས་ཟ་བ་གཏན་འགོག་བྱས་པའི་ཞོར་ལ། ཟས་བཅུད་དམན་
པར་སྣོན་པ་རྒྱག་ཕྱིར། ཁྱེའུ་ཟས་ཟ་བའི་དུས་ཚོད་ངེས་གཏན་ཕབ་ཅིང་། སྐབས་དང་
སྐབས་སུ་བཀོད་སྒྲིག་བྱས། ཁའར་གྱི་ལུས་ཕུང་བདེ་ཐང་གི་ཕྱིར་དུའམ་ཁོ་པ་ལྟོ་ལད་དུ་
མི་འགྱུར་ཕྱིར། ངས་རྟག་ཏུ་བུ་ལ་ཟ་ཧམ་ཆེ་ན་གནོད་སྐྱོན་ཡོད་ཚུལ་བཤད་པ་འདི་ལྟར།
སེམས་"མིས་ཁ་ཟས་ཟོས་དྲགས་ན་ལུས་ཉོབ། སེམས་ཉོག རིག་པ་མི་གསལ།
ཁམས་ཀྱང་མི་དྭངས་པ་ཉན། མཚམས་ལན་རེར་ནད་བསྐྱེད་པ་རེད། མི་ལ་ནད་བྱུང་ཚེ།
བཟོད་དཀའ་བའི་སྡུག་བསྔལ་ཡོད་པས་མི་ཚད། ད་རུང་རང་དབང་རང་འདོད་དུ་རྩེད་
འཇོའང་རྩེ་མི་ཐུབ། གལ་ཏེ་ཁྱོད་ལ་ན་ཚ་བྱུང་སོང་ན། ཕ་མ་གཉིས་ཀྱིས་ཁྱོད་ལ་ལྟ་སྐྱོང་
བྱེད་དགོས། དེས་ན་ལས་ཀ་མང་པོ་ཞིག་ལ་འགོར་འགྱངས་བྱས་འགྲོ། མི་ལ་ན་ཚ་བྱུང་
ན་ཁྱིམ་ཚང་ལ་དཀའ་སྡུག་ཆེ་ཡི”ཞེས་སོ། །
ལུས་པོ་བདེ་ཐང་དང་ཁ་ཟས་བབ་མཐུན་ཟ་བའི་དགོས་གལ་རང་བཞིན་བུ་ལ་
ཤེས་བྱེད་དུ། གྲོགས་པོ་དག་གི་བྱིས་པར་ན་ཚ་བྱུང་བ་གོ་དུས། ངས་ཁའར་ཁྲིད་དེ་སྙུན་
འདྲིར་ཕྱིན་ཅིང་། ན་ཚའི་སྡུག་བསྔལ་མྱོང་བ་མཐོང་བ་མིག་ལ་བསྟན་ཏེ་གཞན་དཔེ་
རང་སྦྱར་གྱི་བག་ཆགས་ཟབ་མོ་འཇོག་པའི་གོ་སྐབས་སྤྲད། འདི་ཡང་བྱིས་པར་མི་
འཚམས་པ་མེད་པའི་སློབ་གསོ་གཏོང་སྟངས་ཤིག་རེད།
ཉིན་ཞིག་ལ། ངས་ཁའར་ཁྲིད་དེ་འཆམ་འཆམ་དུ་སོང་། ལམ་བར་དུ་ངའི་གྲོགས་
པོ་ཞིག་གི་བུ་ཆེ་བ་དང་ཕྲད། ངས་ཐོག་མར་འཚམས་འདྲི་དང་བཅས། “ཁྱོད་ཀྱི་ཡུལ་པ་
ཐམས་ཅད་བདེ་མོ་ཡིན་ནམ”ཞེས་པར།
བྱིས་པས་ལན་དུ་ན་རེ། “ཚང་མ་བདེ་མོ་རེད། ཁྱེད་ཀྱིས་འཚམས་འདྲི་གནང་
བར་ཐུགས་རྗེ་ཆེ"ཟེར།
"ཁྱོད་ཀྱི་ནུ་བོ་ད་ལྟ་ཧ་ལམ་བདེ་ཡི་ཡོད་ཀྱི་མ་རེད་མོད།”ངས་དེ་ལྟར་དྲིས་ཚེ།
གྲོགས་པོའི་བུ་ཡ་མཚན་སྐྱེ་བཞིན་ན་རེ། “ངོ་མ་ཡ་མཚན་རེད། ཨ་ཁུ་ཝེ་ཐི། ཁྱེད་
ཀྱིས་ངའི་ནུ་བོ་བདེ་ཡི་མེད་པ་ཇི་ལྟར་ཤེས་པ་ཡིན།"
"དེ་ནི་ཡེ་ཤུའི་འཁྲུངས་སྐར་རོལ་མ་ཐག་ཡིན་སྟབས། ངས་ཚོད་དཔག་བྱས་ན་
ཁྱོད་ཀྱི་ནུ་བོ་བདེ་ཡི་ཡོད་ཀྱི་མ་རེད་སྙམ་པ་ཡིན།”ངས་དེ་ལྟར་བཤད།
དེ་ཡང་བྱིས་པ་དེ་ཟ་ཧམ་ཅན་ཞིག་ཡིན་པ་ངས་སྔ་མོ་ནས་ཤེས་ཡོད་སྟབས། ཡེ་
ཤུའི་འཁྲུངས་སྐར་སྐབས་ཁོས་ཟ་ཆེས་ཏེ་ཕོ་ལོག་བསྐྱེད་ཡོད་ཀྱི་རེད་བསམས་ཤིང་།
ངས་ཚོད་དཔག་བྱས་པ་ཏག་ཏག་འཆུགས་མི་འདུག དེ་བས་ངས་ཁའར་ཁྲིད་དེ་ཕོ་ལོག་
བྱུང་བའི་བྱིས་པ་དེར་ཁམས་བདེ་འདྲི་རུ་སོང་། གྲོགས་པོའི་ཁྱིམ་དུ་སླེབས་པ་དང་བྱིས་
པ་དེར་ཟུག་གཟེར་ཆེན་པོ་མེད་ཀྱང་འཁུན་སྐད་རྒྱག་བཞིན་པ་མཐོང་ཞིང་ཐོས།
ངས་བྱིས་པར་ཁ་བརྡ་བྱས་པ་ལས་ཁོ་པ་མི་བདེ་བའི་རྒྱུ་རྐྱེན་གང་ཡིན་པ་ཤེས་
བྱུང་། དེ་ནི་ངས་ཚོད་དཔག་བྱས་པ་ནང་བཞིན་ཁོ་པ་ཟ་ཧམ་ཆེ་རྐྱེན་གྱིས་ཕོ་ལོག་བྱུང་
འདུག ངས་བྱིས་པར་ཁ་བརྡ་བྱས་པའི་དུས་མཚུངས་སུ། ཉེ་ལོགས་སུ་སྡོད་པའི་བུ་
ལའང་མི་བདེ་བའི་རྒྱུ་རྐྱེན་གང་ཡིན་བསམ་བཞིན་ཤེས་སུ་བཅུག
ཟ་སྲོལ་འཐུང་སྲོལ་གྱི་དབང་གིས་བུའི་ལུས་ཕུང་ལ་གནོད་པ་མི་འབྱུང་ཕྱིར། ངས་
ཁོ་པར་བཟའ་བཏུང་གི་གོམས་སྲོལ་ཡག་པོ་ཞིག་ལོབས་སུ་བཅུག ཁ་ཟས་ཟ་སྐབས།
ངས་བུ་ལ་དགའ་དགའ་སྐྱིད་སྐྱིད་ཀྱིས་ཟ་རུ་བཅུག ཁ་ཟས་དགའ་དགའ་སྐྱིད་སྐྱིད་
ཀྱིས་ཟོས་ན་ནི་བྱིས་པའི་ལུས་སེམས་ཀུན་ལ་ཕན་པ་ཤིན་ཏུ་ཆེ།
བཟའ་བཅའ་ནི་དགའ་ན་དགའ་རྟགས་དང་ཉེས་ན་བཀའ་ཆད་གཅོད་བྱེད་དུ་
གཏོང་མི་འོས། དེ་བས་ཀྱང་ལྐོག་རྔན་དང་བསླུ་བྲིད་གཏོང་བྱེད་དུ་མི་བལྟའོ། །དགའ་ཚེ་
ཁ་ཟས་ཅི་འདོད་གང་འདོད་དུ་བྱིན་ཏེ་གཅེས་ལོ་དམར་ལོ་བྱེད་པ་དང་། སྡུག་ཚེ་ཟས་
བཀག་ཆུ་བཀག་གིས་མནར་ཏེ་སྡུག་ལ་སྦྱོར་བ་གཏན་ནས་མིན། ཕ་མས་ཁ་ཟས་དགའ་
བྱེད་སྡུག་བྱེད་ཀྱི་ལག་ཆར་སྤྱད་དེ་བྱིས་པར་སློབ་གསོ་གཏོང་ཕྱིར་དུས་ཚོད་འཕྲོ་བརླག་
བྱེད་དོན་གཏན་ནས་མེད། བསླབ་བྱ་རྒྱག་པ་དང་བཟའ་བཅའ་གཉིས་ནི་འབྲེལ་མེད་
དོན་གཞན་དུ་བལྟ་ཞིང་། བྱིས་པར་བཟའ་བཏུང་ལོངས་སུ་སྤྱོད་པའི་ཁོར་ཡུག་ཉམས་
དགའ་བ་ཞིག་བཅོས་ཏེ། ཟས་ཀྱི་རོ་བཅུད་ལ་ཡིད་ཚིམ་པར་རོལ་ཏུ་འཇུག་གོ།
ཕ་མ་ཕལ་ཆེ་བ་ནི་ཕྲུ་གུར་ཟས་ཀྱི་དང་ག་མེད་པའམ་ཁ་ཟས་ཏོག་ཙམ་ལས་མི་ཟ་
བར་སེམས་ཁྲལ་ཆེ་སྟེ། ཟས་ཟ་སྐབས་འཚབ་བེ་འཚུབ་བེར་གྱུར་ཅིང་། དགྲ་དང་འཕྲད་
པའི་དམག་སྤྱི་བཞིན་བཀོད་འདོམས་བྱེད། སྟོབས་རྩལ་དགུ་སྤྲུགས་ཀྱིས་བཟར་རུང་
མིན་ཅི་རིགས་སྟོན་ཞིང་། འདི་ཟོ་ལ་དེ་མ་ཟ། བཅུད་ཅན་ནི་བསྟེན་པར་བྱ་ལ་བཅུད་
མེད་ནི་བསྟེན་པར་མི་བྱའོ་སོགས་འདམ་ག་སྣ་ཚོགས་བསྟན་ཏེ་ཁ་ཟས་བསྟབས་པས་
ནི། བྱིས་པ་ངང་ངམ་ཤུགས་ཀྱིས་ཨར་ལ་གཏད་ཅིང་། ཡུན་རིང་འགོར་བ་ན། ཟས་ཟ་བ་
ནི་ཁོ་ཚོས་ལས་ཁུར་ཞིག་ཏུ་སེམས་ཀྱི་ཡོད། དེས་བྱིས་པས་ཟས་ཟ་བར་ངན་ཤན་འཇོག་
པར་མ་ཟད།ཕ་མ་ལའང་དགོས་མེད་ཀྱི་དཀའ་ཚེགས་འོ་བརྒྱལ་བཟོས་འགྲོ།
ཕ་མ་ཚོས་ཕྲུ་གུར་ཁ་ཟས་འདང་ངེས་སྦྱར་པ་ཡིན་ན། ཁོ་ཚོ་བཀྲེས་ལྟོགས་ཀྱི་
གནས་སུ་ལྷུང་འགྲོ་བའི་སེམས་ཁུར་ཡོད་མི་དགོས། བྱིས་པ་ལྟོ་ལད་དུ་མ་སོང་བ་དེ་ཙམ་
དུ། ཁ་ཟས་ཟ་བ་ནི་ཉམས་དགའ་བ་ཞིག་དང་འགངས་ཆེ་བ་ཞིག་ཡིན་ཁར། རང་གིས་
འདོད་ཀྱང་འདོད་དེ་ཐུབ་ཀྱང་ཐུབ་པའི་ལས་སླ་བོ་ཞིག་ཡིན་ཚུལ་ཚོར་དུ་འཇུག་འོས།
དེ་ལྟ་ནའང་ཟས་ཟ་བ་ཁོ་ན་དགའ་སྣང་ཆེ་ཤོས་ཡིན་པར་འདོད་དུ་འཇུག་མི་རུང་། ཚུལ་
དེ་ཕ་མས་གཡེལ་བ་མེད་པར་ཡིད་འཇོག་གིས་བྱིས་པ་ཟ་ཧམ་ཆེ་བའི་ངན་སྤྱོད་ལ་ཞེན་
པ་འགོག་དགོས།
ལྷན་སྐྱེས་སུ་ནི་བྱིས་པ་ལྟོ་ལད་དུ་སོང་བ་མེད། ཡིན་རྒྱུ་ནི་ཕ་མ་དག་གིས་ཁོ་ཚོར་
བཟའ་བཏུང་གི་གླགས་ཇི་སྙེད་སྤྲད་པས་རེད། ངའི་བུ་ནི་ཟ་ཆེ་བའི་དབང་གིས་ལྟོ་ལད་
དུ་སོང་བ་ནམ་ཡང་མེད། གྲོགས་པོའི་ཁྱིམ་དུ་འཚམས་འདྲིའམ་མགྲོན་དུ་ཕྱིན་པའི་
སྐབས་དག་ལ། མགྲོན་བདག་གིས་མིག་དབང་འཕྲོག་པའི་ཀ་ར་གོ་རེ་དང་ཁ་ཏོག་ཅི་
རིགས་ཁྱེར་ཏེ་བསམ་པ་རྣམ་དག་གིས་མགྲོན་བསུ་སྣེ་ལེན་ཞུས་ཀྱང་། བུ་ལ་ཟ་འདོད་རྒྱུ་
མ་འགུལ་བ་མེད་ཅིང་འཐུང་འདོད་འགྲམ་ཆུ་ལྡང་རྒྱུའང་མེད། གྲོགས་པོ་ཚོས་ཁའར་
གྱིས་ཅིས་ཀྱང་མི་ཟ་བ་མཐོང་ཚེ། དེ་ནི་བྱིས་པའི་ཆོད་སེམས་མ་ཡིན་པར་ངེད་ཀྱིས་ཚ་
གཅུན་བྱས་པའི་མཇུག་འབྲས་རེད་སྙམ་གྱི་འདུག དོན་དམ་དུ་དེ་ནི་རྦད་དེ་བུའི་རང་
འཐད་ཉག་གཅིག་ལས་གཞན་མིན་ཏེ། ཁོ་པར་བཟའ་བཏུང་གི་གོམས་གཤིས་ལེགས་པོ་
ཞིག་སྔར་ནས་ཆགས་ཚར་ཏེ་ཡོད།
ངའི་གྲོགས་པོ་ཚོས་དེ་ལྟར་སྙམ་པ་ནི། ཁོ་ཚོས་སོ་སོའི་བྱིས་པ་རྒྱུ་མཚན་དུ་བྱས་
པ་ཙམ་སྟེ། ཁོ་ཚོས་ཁའར་ནི་རང་གཅུན་རང་སྡོམ་གྱི་དམ་བཅའ་ལ་གནས་པའི་བུ་ཞིག་
ཡིན་པ་ཤེས་ཀྱི་མེད། དོན་དངོས་སུ་ཕ་མ་དག་གིས་སོ་སོའི་བྱིས་པ་ལའང་ཆུང་དུས་ནས་
ཕྱོགས་འདིའི་སློབ་གསོ་བརྒྱབ་པ་ཡིན་ན། ཁོ་ཚོ་ལའང་ཁའར་ནང་བཞིན་དུ་བཟའ་
བཏུང་གི་གོམས་གཤིས་ལེགས་པོ་ཆགས་ངེས་ཏེ། དེ་ནི་དཀའ་སྡུག་ཅི་ཡང་མེད་དོ།།

ལེའུ་བཅུ་བཞི་པ།
བྱིས་པའི་སེམས་རྒྱུད་ལེགས་བྱང་བསྐྱེད་པའི་ཐབས།

གང་སུ་དག་ལས་འགྲུབ་ལམ་ལྷོངས་འབྱུང་མིན་གྱི་བྱེད་རྐྱེན་གཙོ་བོ་ནི། གང་
དེར་དཔའ་སྙིང་ཆེ་མིན་དང་རང་རྟོན་སེམས་པ་ཡོད་མིན་ལ་རག་ལས་ཡོད། ངས་རྟག་
ཏུ་ཁའར་ལ། “ཁྱོད་ཀྱིས་འགྲུབ་ཁོ་ཐག་རེད”དང“ལས་འདི་ཁྱོད་ལ་མཚོན་ན་དཀའ་རྒྱུ་
མེད”ཅེས་ཏེ་བསྟོད་སྐུལ་དང་རྟིང་སྐུལ་བྱས་པ་ཡིན། འདི་ལྟའི་ཐེག་པ་ཁུར་ལེན་གྱི་སྐུལ་
ཚིག་གིས་བུའི་རང་རྟོན་སེམས་པ་ཆེས་ཆེར་བསྐྱེད་ཅིང་། དཔའ་སྙིང་ཆེན་པོས་ཁོས་
བསྒྲུབ་འདོད་པ་མ་ལུས་སྒྲུབ་ནུས་ཀྱི་ཡོད། བྱ་དཀའི་སྐོབས་སུ་ཚུད་དུས་ངེས་པ་དོན་
གྱིས་མཁོ་གལ་ཆེ་བ་ནི་རང་རྟོན་གྱི་སེམས་པ་ཡིན་ཀྱང་། བསམ་དོན་ཡིད་བཞིན་འགྲུབ་『
མིན་ནི་གཅིག་ཏུ་བློ་སྤོབས་དཔའ་སྙིང་ཆེ་མིན་ལ་རག་ལས།
བྱིས་པའི་དཔའ་སྙིང་བསྐྱེད་པ།
མི་བུ་ཞིག་གི་ལྷུར་པོ་བརྩོན་སེམས་ཀྱི་སྒུལ་ཤུགས་ནི་དཔའ་སྙིང་ཡིན་ཕྱིར། ངས་
ཁའར་ལ་སློབ་གསོ་བརྒྱབ་པའི་བརྒྱུད་རིམ་དུ། དཔའ་སྙིང་ཡར་སྐྱེད་དང་དཔའ་ངར་
སྦྱོང་བརྡར་བྱེད་རྒྱུ་གལ་བོ་ཆེ་ལ་ནན་ཏན་དུ་བྱས། དེའི་ཕྱིར་ཁའར་གྱི་ཡིད་ལ་ད་ལྟ་གོ་
དོན་འདི་འདྲ་ཞིག་ཆགས་ཡོད་དེ། གཉོད་ཆུང་བག་འཁུམས་ཡིན་ན་གཞན་གྱིས་མཐོང་
ཆུང་བྱེད་ས་དང་། རྟུལ་ཕོད་དཔའ་སྙིང་ཆེ་ན་ཀུན་གྱིས་བརྩི་འཇོག་ཞུ་བ་དེའོ། །
བྱིས་པའི་ཚེ་ལ་ངེས་མེད་ཀྱི་བར་ཆད་འབྱུང་དོགས་ཆེ་བ་ནི་ཕ་མ་ཡོད་རྒུའི་
སེམས་ཁྲལ་ལྕི་མོ་ཞིག་རེད། དེ་ལ་ཁག་མེད་མོད་འོན་ཀྱང་ཁོ་བོའི་བསམ་ཚོད་ལ། བྱིས་
པའི་བདེ་སྡུག་ལ་བསྙད་དེ་བྱ་དངོས་ཀྱི་ཉེན་ཁའི་ཆ་ནན་བཤད་ཀྱིས་བྱིས་པ་སྦྱོང་
བརྡར་ལས་གཡོལ་བར་བྱས་ན་ནི། གང་དེའི་སྦྱོང་བརྡར་གྱི་གོ་སྐབས་ལེགས་པོ་བསམ་
བཞིན་ཕྲོགས་པ་དང་ཁྱད་མེད་ཅིང་། དཔའ་སྙིང་བསྐྱེད་ཟེར་བའང་ཁ་བཤད་ཆུ་ཁའི་ཝུ་
བ་ཙམ་རེད། དོན་དམ་དུ་དེ་ནི་སྒེར་སེམས་མི་ཆུང་བའི་མངོན་རྟགས་ཤིག་སྟེ། སོ་སོའི་
ཕྲུ་གུར་གནོད་སྐྱོན་འབྱུང་དོགས་ལ་ཕ་མ་དག་ཞེད་སྣང་ཆེ་བ་བདེན་བདེན་མོད། འོན་
ཀྱང་ཕྲུ་གུར་ཉེ་ཞོ་བྱུང་ཚེ་སེམས་ཁྲལ་ཤིན་ཏུ་ཆེ་ཤོས་ནི་ཕ་མ་རང་ཡིན་ཕྱིར། ཚུལ་དེ་
ནི་ངོ་མ་བཤད་ན་ཕ་མས་རང་གི་དུངས་ཞེན་ལ་གནོད་པ་འགོག་བྱེད་ཀྱི་རང་སྲུང་ཙམ་
ལས་མ་འདས། ཕྲུ་གུར་དཔའ་སྙིང་བསྐྱེད་པ་དེ་ཕ་མ་རང་གི་དཔའ་སྙིང་ལ་ཉམས་སད་
བྱས་པ་ཞིག་ཀྱང་རེད་ཅེས་བཤད་ཆོག ངེད་ཀྱི་བུས་ཆུང་དུས་ནས་དཔའ་སྙིང་གི་རིན་
ཐང་རྟོགས་ནས་ཡོད། ཐེངས་ཤིག ཁོ་དང་ཁོའི་རྩེད་གྲོགས་རྣམས་ལྷན་དུ་རྩེད་འཇོར་
རོལ་སྐབས། མ་གཟབ་རྐྱེན་ཁོའི་ལག་པ་རྨས་ཏེ་ཁྲག་ཐོན། སྡུག་བསྔལ་བཟོད་གླགས་
མེད་པ་ཚོར། ཟུག་རྔུ་ཆེ་བས་མིག་ལ་མཆི་མའང་འཁོར། འོན་ཀྱང་ཁོའི་དྲན་ཤེས་ཀྱིས་
ཁོར་འདི་ལྟར་སྨྲས་པ་སྟེ། དཔའ་ངར་སྙིང་རུས་དགོས། དཀའ་ཐུབ་བཟོད་བསྲན་དགོས།
ཞེས་ཡང་ཡང་གདམས་པ་ལས། བུས་བཟོད་བསྲན་ཆེར་སྐྱེད་ཐུབ་ཅིང་། སྣང་ལ་མ་ངེས་
པའི་ཚུལ་མཛད་ནས་རྩེད་གྲོགས་རྣམས་དང་ལྷན་ཅིག་མུ་མཐུད་དུ་དགའ་རྩེད་ལ་རོལ།
རྗེས་སོར་བུ་ན་རེ། ”ངས་རྩེད་གྲོགས་ཚོར་ང་ནུས་མེད་ཅིག་ཏུ་མཐོང་གི་འཇུག་མི་
ཉན། ང་གལ་ཏེ་ངུས་པ་ཡིན་ན། ཁོ་ཚོས་ང་ལ་མཐོང་ཆུང་བྱེད་པ་རེད། གཞུག་ཕྱོགས་ང་
ལ་འགྲོགས་ནས་མི་རྩེ་ནའང་ཐང"ཟེར།
ངས་ནམ་ཡིན་ཀྱང་ཁའར་ལ་སྙིང་ཕུར་བརྡབ་རྒྱུར་དོ་སྣང་བྱས། དུས་མཚུངས་སུ་
སོ་སོའི་ཕྲུ་གུ་དཔའ་སྙིང་ཅན་བསྐྱེད་ཅི་ཐུབ་བྱེད་མཁན་གྱི་ཕ་མ་དག་ལ་རྗེས་སུ་ཡི་རང་
བྱས་པ་ཡིན། ལྟོས་ས་ལྟོས་འཇོག་གིས་བཤད་ན། དོན་འདི་དབྱིན་ཇི་པས་བསྒྲུབས་པ་ནི་
ཅུང་ཟད་གཟེངས་སུ་ཐོན་འདུག ཁོ་ཚོས་རྟག་ཏུ་སློབ་ཆུང་སློབ་མ་བསྡུ་རུབ་ཀྱིས་ལོ་ཆུང་
དམག་མིའི་དཔུང་གདང་བསྒྲིགས་ནས་རི་སྟོང་ལུང་སྟོང་དུ་ཉེན་བགམ་མྱུལ་དཔྱད་བྱེད་
ཅིང་། བྱིས་པ་རྣམས་འཇིགས་རུང་ཉེན་ཆེའི་ཁོར་ཡུག་ལས་འཚོ་གནས་བྱེད་དུ་འཇུག
དེའི་དམིགས་ཡུལ་ནི་བྱིས་པའི་བློ་སྤོབས་དཔའ་སྙིང་དང་འཚོལ་རྟོག་སྙིང་སྟོབས་སྐྱེད་
སྲིང་བྱ་ཕྱིར་ཡིན་པ་ལས་གཞན། དཀའ་སྡུག་ཆེ་བའི་མི་མེད་ལུང་པ་ཐང་སྟོང་དུ་ཡུན་
རིང་འཚོ་གནས་ཐུབ་པའི་འཇོན་ནུས་སྦྱོང་བ་ལའང་ཕན་ཐོགས་ཤིན་ཏུ་ཆེ།
དར་མ་རྣམས་ཀྱི་མཐོང་སྣང་དུ། ཉེན་ཚབས་ཆེ་ཞིང་བྱིས་པ་ཚོས་བྱར་མི་རུང་བའི་
དོན་གང་ཇི་སྙེད་ཅིག་ཡོད་པ་རྣམས། སྤྱིར་ན་བྱིས་པ་ཚོས་ལས་སྒོ་འཕེར་ཞིང་འགན་ཐེག་
གི་ཡོད་ནའང་། ཕ་མ་ཚོ་བྱམས་སེམས་ཆེ་བས་དང་ཕྲུ་གུའི་འཇོན་ནུས་ལ་རྒྱུས་མངའ་
ཆེན་པོ་མེད་རྐྱེན་གྱིས། བྱིས་པ་ཚོ་གཟུགས་མེད་ཀྱི་རྒྱ་རུ་བཙུད་པ་སྟེ། བྱ་དངོས་གསར་པ་
དང་ཁོར་ཡུག་གསར་པར་འཚོལ་རྟོག་བྱེད་སྒོ་བཀག་ཅིང་། རང་གིས་རང་སྦྱོང་བརྡར་གྱི་
གོ་སྐབས་ལེགས་པོ་ཡོད་རྒུ་བཙན་གྱིས་ཕྲོགས། ངས་བལྟས་ན་ཕ་མའི་སྐྱབས་འོག་ནས་
ནར་སོན་པའི་བྱིས་པ་ལ་ནི་ཁུར་བཟོད་དཔའ་སྙིང་ཆུང་སྟེ། དེས་ཀྱང་ཁོ་པའི་མ་འོངས་
པའི་མི་ཚེའི་ནང་ལ་དཀའ་སྡུག་གདོང་ལེན་མི་ནུས་པའི་ངན་ཤན་ཐེབས་ཀྱི་རེད། གང་
སུ་དག་ལས་འགྲུབ་ལམ་ལྷོངས་འབྱུང་མིན་གྱི་བྱེད་རྐྱེན་གཙོ་བོ་ནི། གང་དེར་དཔའ་སྙིང་
ཆེ་མིན་དང་རང་རྟོན་སེམས་པ་ཡོད་མིན་ལ་རག་ལས་ཡོད། ངས་རྟག་ཏུ་ཁའར་ལ། "ཁྱོད་
ཀྱིས་འགྲུབ་ཁོ་ཐག་རེད”དང"ལས་འདི་ཁྱོད་ལ་མཚོན་ན་དཀའ་རྒྱུ་མེད"ཅེས་ཏེ་བསྟོད་
སྐུལ་དང་རྟིང་སྐུལ་བྱས་པ་ཡིན། འདི་ལྟའི་ཐེག་པ་ཁུར་ལེན་གྱི་སྐུལ་ཚིག་གིས་བུའི་རང་
རྟོན་སེམས་པ་ཆེས་ཆེར་བསྐྱེད་ཅིང་། དཔའ་སྙིང་ཆེན་པོས་ཁོས་བསྒྲུབ་འདོད་པ་མ་ལུས་
སྒྲུབ་ནུས་ཀྱི་ཡོད། བྱ་དཀའི་སྐོབས་སུ་ཚུད་དུས་ངེས་པ་དོན་གྱིས་མཁོ་གལ་ཆེ་བ་ནི་རང་
རྟོན་གྱི་སེམས་པ་ཡིན་ཀྱང་། བསམ་དོན་ཡིད་བཞིན་འགྲུབ་མིན་ནི་གཅིག་ཏུ་བློ་སྤོབས་
དཔའ་སྙིང་ཆེ་མིན་ལ་རག་ལས། བུ་ལོ་ན་ཆུང་དུས་ཀྱང་། ཁོར་མཚོན་ན་བྱ་དཀའ་བའི་
ལས་ཤིག་ཡིན་ཀྱང་རུང་གི ང་དང་ཆུང་མ་ཁོའི་ལག་པའི་ཚབ་བྱས་ཏེ་ལས་ཀ་བྱེད་པ་
མིན། དམིགས་ཡུལ་ནི་ལས་རང་སྟོབས་ཀྱིས་སྒྲུབ་པའི་བྱེད་ནུས་མངོན་དུ་དབྱུང་ཕྱིར་
དང་། ཕོད་བཙུགས་སྙད་འཚོལ་གྱི་ལས་གདོང་པས་ལེན་པའི་དཔའ་སྙིང་བསྐྱེད་སླད་དུ་
ཡིན། ངས་འདི་སྙམ་དུ་སེམས་ཏེ། ཕ་མ་དག་བྱིས་པའི་སྐྱབས་མགོན་དུ་བཞུགས་པའམ་
སྲུང་འགེབས་ཐལ་ཆེ་ན་ཁོ་པ་ཚོའི་རང་རྟོན་གྱི་སེམས་པ་དང་བློ་སྤོབས་དཔའ་སྙིང་བག་
ལ་ཞ་འགྲོ་སྟེ། ཡུན་རིང་ཕྱིན་ཚེ། བྱིས་པས་རང་ཉིད་དོན་བྱེད་ནུས་སྟོང་ཡིན་པར་སྙམ་
ཞིང་། ཟློག་མེད་བཅོས་དཀའི་གཞན་བརྟེན་འདུ་ཤེས་ཆགས་སྲིད་ཀྱི་རེད།
ཁོ་བོའི་སེམས་ཁུར་བྱེད་ཚུལ་ནི་ཚད་དང་རན་ལ། ཐོག་མ་ཉིད་ནས་ཉེ་དགའ་
ཐལ་དྲགས་མི་བྱེད་ཅིང་། གཅིག་ཏུ་ཁའར་གྱི་བྱེད་ནུས་རང་མགོ་རང་འདོན་ལ་དོ་གལ་
ཆེན་པོ་བྱས། བྱིས་པས་གཅོལ་གཅོག་རྡེབ་གསུམ་བྱེད་པ་བཀག་ཀྱང་མི་ཁོགས་ལ། ཡིད་
ལ་མ་ཤར་བའི་གནོད་འཚེ་ངེས་མེད་ནར་མའི་འཚོ་བར་ནམ་ནམ་ཞར་ཞར་འབྱུང་དུ་
ཡོད་པའང་ཕ་མ་དག་གི་ཡིད་ལ་ངེས་དགོས། རེ་འགར་བྱིས་པ་ཉེན་ཁ་ཅི་རིགས་ལས་
གཡོལ་ཐབས་བྱར་མི་འོས་ལ། ལྡོག་སྟེ་དཀའ་ངལ་གདོང་ལེན་དང་བཟོད་བསྲན་བྱེད་
ཤེས་གནང་དགོས། རྒྱུ་མཚན་ནི་བྱིས་པ་དར་ལ་བབ་ཚུན་གྱི་མི་ཚེའི་ནང་ལ་དཀའ་ཐུབ་
སྤྱོད་དགོས་ཀྱི་ལས་གང་ཇི་སྙེད་ཅིག་ཡོད་པས་སོ། །དེའི་ཕྱིར། བྱིས་པ་གཞོན་དུས་ནས་
རང་མགོ་རང་འདོན་དང་བློ་སྤོབས་དཔའ་སྙིང་དང་ལྡན་པ་ཞིག་བསྐྱེད་རྒྱུ་ནི་ཁོ་ཚོ་སྤྱི་
ཚོགས་སུ་ལེགས་པར་འཚོ་ཞིང་འཕྲིན་ལས་རྒྱས་ཕྱིར་དུ་ཡིན།
ཕྲུ་གུ་ཞིག་གི་པུས་མོ་བསྣད་ཚེ་དྲག་སྐྱེད་འབྱུང་སླ་མོད། འོན་ཀྱང་གང་དེའི་རང་
རྟོན་སེམས་པར་ཕོག་ཐུག་བྱུང་བའམ་བློ་སྤོབས་དཔའ་སྙིང་མ་བསྐྱེད་པ་ཡིན་ན། མི་ཚེ་
གང་ལ་སེམས་སུ་རྨ་མདུད་བརྒྱབ་པ་དང་ཅི་ཁྱད།
ཕ་མས་བྱིས་པའི་གང་ཡིན་ཡིན་ལ་སེམས་ཁྲལ་དང་། ལས་རེ་རེ་བཞིན་འགན་
ལེན་བྱེད་དགོས་དོན་མེད། ལས་གང་མང་བྱིས་པ་རང་ངོས་ནས་ཡག་པོར་སྒྲུབ་ཐུབ་ཀྱི་
ཡོད། བློ་ཁོག་ཆེན་པོས་བྱིས་པ་རང་གི་ལས་རང་ལ་བྱེད་དུ་བཅུག་སྟེ། ལས་གང་ཡང་
རང་གིས་སྒྲུབ་ནུས་པའི་ངེས་ཤེས་བསྐྱེད། གང་འདི་ཤིན་ཏུ་ནས་གནད་ཆེ་སྟེ། འདིས་
བྱིས་པའི་རང་རྟོན་དང་དཔའ་སྙིང་བསྐྱེད་པས་སོ། །
བྱིས་པའི་ལས་རྣམས་ཕ་མས་སྒྲུབ་པ་དང་སྲུང་སྐྱོབ་གཅེས་སྐྱོང་ཐལ་ཆེ་དྲགས་ན་
ཁོ་ཚོའང་སུན་སྣང་སྐྱེ་བའི་སྐབས་ཡོད། དེ་སྔོན་བྱིས་པ་ཆེ་གེ་མོས་ང་ལ་བཤད་པ། ”ཕ་
མས་ངའི་ཡིན་མིན་ཐམས་ཅད་ལ་ཐེ་གཏོགས་བྱེད་པ་དེ་བཟང་རྒྱུ་མེད། གླེན་ཕྲུག་ཅིག་
གི་ཚད་དུ་བཞག་ནས་ཐུགས་ཁུར་བྱེད་ཆེས་ན་ང་རང་གྲོགས་པོ་ཚོའི་གྲས་ནའང་ངོ་སོ་
མེད། བྱིས་པ་གཞན་གྱིས་སྒྲུབ་ཐུབ་པ་དེ་ངས་མ་ནུས་ན། དེ་ངོ་ཚ་ཞིག་མ་ཡིན་ནམ”ཟེར།
ཕ་མས་ཕྲུ་གུ་ཉེན་མཆོངས་བྱེད་པར་དོགས་ནས་བྱ་བྱེད་ཅི་ཙམ་བཀག་པ་དེ་ཙམ་
དུ་བྱིས་པ་རྣམས་སེམས་རྩ་འཁྲུགས་ཤིང་ཞེན་པ་ལོག་འགྲོ་ལ། ཐ་ན་ཕྱིན་ཅི་ལོག་པའི་
བསམ་པ་སྐྱེས་ནས་བླང་དོར་འཇུག་ལྡོག་གོ་ལོག་ཏུ་བྱེད་ཉེན་ཡོད།
བྱིས་པར་དཔའ་སྙིང་སྐྱེད་ཐབས་ནི་དབྱིན་ཇི་པ་ལ་ཉམས་མྱོང་ཡག་པོ་ཡོད་སྐད་
ཐོས། ཁོ་ཚོས་གཙང་འགྲམ་དུ་ལོ་ཆུང་ན་གཞོན་ལ་དམིགས་པའི་ཆུ་རྒྱུན་ཉེན་བགམ་
སྦྱོང་བརྡར་ས་ཚིགས་བཙུགས་ཏེ། བྱིས་པར་ཉེན་བགམ་གྱི་གོ་སྐབས་ཆེད་དམིགས་ཀྱིས་
སྤྲད་པ་བརྒྱུད། བློ་སྟོབས་དང་དཔའ་སྙིང་བསྐྱེད་ཀྱི་ཡོད་རབས་ཏེ་ཤིན་ཏུ་ལེགས་པོ་རེད།
བྱིས་པ་རྣམས་ཞོགས་པ་སྔ་མོར་ས་ཚིགས་སུ་འབྱོར་བ་ཆེད་མངགས་ལས་སྣེ་པས་
ཁྲིད་དེ་རྐྱལ་རྩལ་དང་གྲུ་ཤན་གཏོང་ཚུལ་སློབ། དེ་ལྟའི་སྦྱོང་བརྡར་ནི་ཉེན་ཚབས་ཆེ་
ལ་དཀའ་སྡུག་ཅན་ཏེ། ཐེངས་རེ་རེ་བཞིན་ཆུར་ལྷུང་བ་ཡོད་ཅིང་རྨས་སྐྱོན་བྱུང་བའང་
ཡོད། ཆུ་རྒྱུན་དྲག་པོར་བརྒལ་བ་ལ་བློ་སྟོབས་གཟབ་བརླིང་བརྟན་གསུམ་དགོས་པ་སྨོས་
མ་དགོས། དེ་འདྲའི་གནས་བབ་ཏུ་ཁོ་ཚོར་ཆུར་རྐྱལ་གྲུ་གཏོང་སློབ་ཀྱི་ཡོད་པར་མ་ཟད།
གལ་ཆེ་བ་ནི་ཁོ་ཚོར་བློ་སྟོབས་དང་དཔའ་སྙིང་བསྐྱེད་པའི་དུས་མཚུངས་སུ། ཕན་ཚུན་
དགའ་ཞེན་དང་ཆིག་སྒྲིལ་གྱི་སེམས་པ་ཆགས་པར་བྱས་པ་པ་དེ་རེད།
ཐབས་དེ་འདྲ་དབྱིན་ཇིའི་ག་ས་གང་ལ་ཡོད། དེའི་དམིགས་ཡུལ་ནི་ཐབས་རྩལ་དང་
བྱེད་ནུས་སྦྱོང་བ་ཁོ་ན་ཙམ་མ་ཡིན་པར། ཕྲུ་གུར་བློ་སྟོབས་སྙིང་རུས་ཀྱི་གོ་བགོས་ཏེ་ཕྱིས་ཀྱི་
འཚོ་ཚིས་དང་འཕྲིན་ལས་རྣམས་བཀྲ་ཤིས་དོན་གྲུབ་འབྱུང་སླད་དུའོ།།དབྱིན་ཇི་པའི་སློབ་
གསོ་གཏོང་ཐབས་འདི་ཀུན་པོས་མིག་ལྟོས་ཡར་འགྲན་གྱིས་དར་ཁྱབ་གཏོང་རིན་ཆེའོ། །
རང་མགོ་རང་འདོན་གྱི་ཧུར་སེམས་བསྐྱེད་པ།
ཁོ་བོས་རྟག་ཏུ་སློབ་གསོའི་རྩ་གནད་གལ་མདོ་ཞིག་ནན་གྱིས་བརྣན་ཏེ་བཤད་ཀྱི་
ཡོད། དེ་ནི་བྱིས་པས་སྒྲུབ་ནུས་པ་གང་ཞིག་བྱིས་པ་རང་ལ་བྱེད་དུ་འཇུག་པ་མ་གཏོགས་
ལས་ཚབ་ཕ་མས་མས་བྱེད་མི་རུང་ཞེས་པ་དེ་ཡིན། ཁའར་ལ་ནི་ངེད་ཀྱིས་རྩ་གནད་དེ་ག་ཇི་
བཞིན་སློབ་གསོ་བཏང་བ་ཡིན།
བྱིས་པའི་ལས་ཚབ་བྱེད་པའམ་ཡང་ན་སྒྲུབ་ཏུ་མ་བཏུབ་པར་བྱས་པ་དེས་ཁོ་ཚོའི་
ཧུར་སེམས་ལ་ཤིན་ཏུ་གནོད་དེ། རྒྱུ་མཚན་ནི་དེ་ལྟར་བྱས་པས་བྱིས་པ་ཚོའི་གང་ཞིག་
བྱེད་སྙིང་འདོད་པའི་སེམས་པ་བསད་སོང་བ་ལས་གཞན། ཁོ་ཚོའི་དཔའ་སྙིང་དང་
བྱེད་ནུས་ལ་ཡིད་ཆེས་མ་བྱས་པ་དང་གཉིས་སུ་མེད་ཅིང་། དེ་ལྟར་བྱས་པས་ཁོ་ཚོར་
བདེ་འཇགས་ཉམས་སྣང་ཡང་འཆར་དཀའ། བདེ་འཇགས་ཉམས་སྣང་ནི་རང་གི་བྱེད་
རྩོལ་ལ་བརྟེན་ནས་རང་དོན་སྒྲུབ་རུང་གི་མངོན་འདོད་ཀྱི་སེམས་པའི་རྨང་གཞིའི་ཐོག་
འཆར་བ་ཞིག་རེད། རྨང་གཞི་དེ་ནི་རང་རྟོན་གྱི་སེམས་པ་ཡིན་ལ་གལ་སྲིད་བྱིས་པར་
རང་རྟོན་གྱི་སེམས་པ་མེད་ཚེ་བདེ་འཇགས་ཉམས་སྣང་ཡང་རང་བཞིན་གྱིས་མེད་འགྲོ།
བྱིས་པ་ཆེ་གེ་མོ་ཆུང་དུས་ནས་ཕ་འདས་པས་དེའི་ཨ་མས་ཁོ་པར་བྱམས་བརྩེ་
བརྒྱ་འགྱུར་སྟོང་འགྱུར་གྱིས་གནང་། གང་དེ་ལོ4ལ་སོན་ཀྱང་མས་ད་དུང་ཉི་མ་རྟག་
པར་ཁོའི་ཚབ་ཏུ་ཁ་ལ་ཟ་མ་བླུགས་ཤིང་རྒྱབ་ལ་གོན་པ་བསྐོན། དེ་ལྟར་ཆེར་སོན་ནའང་
ཁོས་སྔར་བཞིན་ཁ་ལ་ཟས་ཟ་བ་དང་རྒྱབ་ལ་གོས་གོན་ཤེས་ཀྱི་མེད། ལྟོས་ས་ལྟོས་འཇོག་
གིས་བཤད་ན། ཁོའི་ན་མཉམ་ཚོས་ལས་དེ་དག་རང་མགོ་རང་གིས་ལེགས་པར་ཐོན་གྱི་
ཡོད་མོད། ཁོ་ནི་ད་དུང་རྐང་བྲེལ་ལག་བྲེལ་དུ་མཐོང་། དེར་ལ་ལས་བྱིས་པའི་རང་དོན་
རང་ལ་བྱེད་དུ་བཅུག་ན་བཟང་ཞེས་གང་དེའི་མ་ལ་ཁ་ཏ་བསླབ་བྱ་བརྒྱབ་ཀྱང་། མ་དེ་
ན་རེ། "འོ། ཁོ་ནི་ངའི་སྲོག་ཡིན། ཁོའི་ཆེད་དུ་ངས་ཐམས་ཅད་བློས་གཏོང་འདོད་ཡོད"
ཅེས་སྐད།
དེ་ལྟར་བྱས་པས་བྱིས་པའི་ཁོ་ལག་རྫོགས་པར་མི་ཕན་པ་མ་དེས་ཤེས་ཀྱི་མེད། ཁོ་
མོས་ཁོ་མོ་ནི་དཔེ་མེད་ཚད་ལྡན་གྱི་ཨ་མ་ཞིག་ཏུ་སེམས་ཤིང་། བུ་ཆུང་བྱམས་བརྩེ་ཚད་
མེད་ཀྱིས་སྐྱོང་གིན་པའི་ཉམས་སྣང་ཡོད་ལས་ཆེ་མོད། དོན་ལ་བྱམས་བརྩེ་དེ་ལྟ་བུ་
ནི་ཉམ་ཐག་ལ་སྙིང་རྗེ་བ་ཙམ་ལས་མ་འདས། རང་གི་བྱས་འབྲས་མ་ཤེས་པ་དེས་བྱིས་
པར་ཏག་ཏག་རང་ཉིད་དགོས་མེད་མཁོ་མེད་ཅིག་ཡིན་པའི་ཚོར་སྣང་བསྐྱེད་ཅིང་། མི་
འབྱོན་འབྱོན་མདོག་གི་བྱམས་བརྩེ་ལྷག་མ་དེ་རིགས་ལས་བྱུང་བའི་ཉེས་དམིགས་ནི་
བསམ་གྱིས་མི་ཁྱབ། བྱིས་པ་དེ་རྩེད་འཇོར་རོལ་བ་ཁོ་ནར་དགའ་བ་མ་གཏོགས་སློབ་
སྦྱོང་དང་ལས་ཀ་བྱེད་སྙིང་མི་འདོད་པ་དང་། དེ་ལྟ་དེ་ལྟར་བཅོས་སུ་མི་རུང་བའི་གཞན་
བརྟེན་གྱི་སེམས་པ་སྡུག་པོ་ཆགས་པས་ན། ནམ་ཞིག་ཨ་མས་དམིགས་བསལ་གཟིགས་
སྐྱོང་མ་གནང་ཚེ། ཁོ་བསམ་བཞིན་བོར་སྟོར་བྱས་སོང་སྙམ་པའི་ཚོར་སྣང་སྐྱེ་སྲིད་པ་ལེགས་
རེད།
ཨ་མ་གང་དེའི་རང་དོན་ཕུ་བཅུག་མེད་པར་སྙམ་པའི་གཏོང་ཕོད་དེ་ནི་དོན་ལ་
རང་དོན་སྦུག་འདྲེན་གྱི་བྱེད་པ་ཉག་གཅིག་སྟེ། དེས་རང་གི་དུངས་ཞེན་ལ་བརྙས་
གཙེར་མི་འབྱུང་བའི་རང་སྲུང་དང་ཚོར་ཤེས་དབང་བཙན་པར་བྱས་པ་མ་གཏོགས་
བྱིས་པའི་ལུས་སེམས་ཁོ་ལག་རྒྱས་པར་སྣང་འཇོག་གང་ཡང་བྱས་མེད། ཕྲུ་གུ་ཆེར་སྐྱེས་
ཀྱང་ཨ་མས་སྔར་བཞིན་ཁོའི་རྐང་ལག་གི་ཚབ་ཏུ་ལས་བྱས་རྐྱེན། བུས་ཕ་རི་སློབ་འདོད་
མེད་ཅིང་ཚུ་རི་སྦྱོང་འདོད་ཀྱང་མེད་མཐར། འདི་མི་འཇོན་ཞིང་ཀན་མ་ནུས་པ་ན་རང་
ཉིད་སྒོ་ཀུན་ནས་གཞན་དང་མི་དོ་བར་སྙམ་ལ། ཐ་ན་རང་ཆུང་རང་དམན་གྱི་འདུ་ཤེས་
སྐྱེས་ཏེ། ད་ནི་ང་རང་སྤྱོད་སྒོ་མེད་ཅིང་ཕན་གོ་མི་ཆོད་པའི་མི་བུར་ཆགས་སོ་ཞེས་སུ་མི་
སྙམ་པའི་ངེས་པའང་མེད། འདི་ལྟ་བུའི་བྱིས་པ་ནི་མ་འོངས་པར་འགྲོ་བ་མིའི་སྤྱི་ཚོགས་
དང་འདྲིས་དཀའ་མོ་རེད།
བྱིས་པས་འགྲུབ་རིགས་པ་ཕ་མས་ལས་ཚབ་ཀྱིས་བསྒྲུབས་པ་ཡིན་ན། བརྡ་འདི་
ལྟ་བུ་བསྟན་པ་དང་མཚུངས་ཏེ། ཕ་མ་ཚོ་ནི་བྱིས་པ་བས་ཀྱང་བདེ་ལྕག་འཁྱུག་པོ་དང་
འཇོན་ནུས་ཆེ་ལ་ཉམས་མྱོང་གིས་ཕྱུག་པའོ། །དེ་ལྟ་ན་ཕ་མ་ཚོ་ནི་གཟི་བརྗིད་རླབས་
ཆེན་ཡིན་ལ་བྱིས་པ་ཚོ་ནི་གཉོད་ཆུང་ནུས་མེད་ཙམ་ལས་མེད་ཅེས་པའང་ཤུགས་ལ་
བསྟན། འདི་ལྟ་བུའི་སློབ་གསོ་བསྟེན་པའི་བྱིས་པ་ནི། ཕྱི་ཚུལ་དུ་བཟོ་ལྟ་རྫིག་པོ་དང་
གཟུགས་པོ་ཤེད་ཤུགས་ཆེ་བ་ཡོད་ཀྱང་། ནང་ཁོང་དུ་དཔའ་སྙིང་དང་སྤོབས་པས་སྟོངས་
པའི་བག་འཁུམས་སྡར་མ་རང་དུ་གནས། ཁོ་ཚོས་རང་མགོ་ཐོན་མེད་པས་རྗེས་མར་
འཚོ་བའི་དཔལ་དང་ལྡན་མིན་བཤད་དཀའ།
ངའི་ཆུང་མས་ཁའར་རང་མགོ་རང་འདོན་འབྱོན་སླད་དུ་ཐབས་ཤེས་མང་པོ་
བསྐོར་ཡོད། དེ་ཡང་བུས་རང་གོས་རང་གིས་གྱོན་ཤེས་དགོས་པའི་དུས་ལ་བབས་ཚེ།
ཆུང་མས་ཁོའི་ཚབ་ཏུ་བསྐོན་པ་མ་ཡིན་པར་ཁའར་རང་ལ་གོན་དུ་འཇུག་ཅིང་། མོས་
ལོགས་སུ་ངང་གིས་དཔེ་སྟོན་མཛུབ་ཁྲིད་བྱེད་བཞིན་སྙིང་ཉེ་ཉེའི་ངག་གིས། "བྲེལ་བ་
མ་ལངས། ཁྱོད་ད་ལྟ་བུ་བསམ་ཤེས་ཤིག་ཡིན་པ་ཨེ་ཤེས། ཁྱོད་ཀྱིས་གོན་ཐུབ་པ་ཁོ་ཐག་
རེད”ཅེས་སྨྲ་ལ། ཁའར་གྱིས་རང་གིས་གོན་མི་ནུས་པའི་རྣམ་འགྱུར་བསྟན་པས་ཀྱང་
ཁོའི་ཨ་མས་དེ་སོགས་ལ་ཁ་ཡ་མི་བྱེད་ཅིང་། བུ་ལ་མུ་མཐུད་རྟིང་སྐུལ་བྱེད་དེ། "སྐྱོན་
མེད། འཚུབ་ཆ་མ་ལངས། ཁྱོད་ཀྱིས་གོན་ཐུབ་ནི་རེད། ཨ་མ་ཁྱོད་ལ་ཡིད་ཆེས་ཡོད། ཨ་
མས་མིག་བཙུམ་ལ་གྲངས་ཀ་བརྩི། ངའི་བུས་གྲངས་ཀ་དུའི་ནང་ལ་གོན་ཚར་མིན་བལྟ"ཟེར་
བ་ལ། བུས་གཅིག་བྱས་ན་ལྭ་བ་མུ་མཐུད་དུ་གོན་པའི་འབད་བརྩོན་བྱེད་ཅིང་། གཞན་དུ་
ན་ཡི་ཆད་དེ་ཁ་ལ་ངུ་བྲོ་འོང་ལས་ཆེ། ཚུལ་དེ་འདྲ་ལའང་ཁོའི་ཨ་མས་དོ་སྣང་ཆེར་མ་
བྱས་པ་ལ། བུས་རང་ཉིད་ངུ་བཤུམས་ཀྱང་ཨ་མས་སྙིང་རྗེ་མི་སྒོམ་པ་ཧ་གོ་དུས། ཁོས་
སླར་ཡང་རང་ཉིད་ཀྱི་ཤུགས་ལ་བརྟེན་ནས་ལས་ཀ་འགྲུབ་ཐབས་བྱེད། དེ་ལྟར། རིང་པོ་
མ་ཐོགས་པར་བུས་རང་ལྭ་རང་གིས་གོན་ཚུལ་ཤེས་སོང་། ང་དང་ཆུང་མས་དོན་ཕྲན་
ཚེགས་འདི་ལྟ་བུ་ནས་བརྩམས་ཏེ་ཁའར་ལ་རང་མགོ་རང་འདོན་གྱི་ཧུར་སེམས་ཆགས་
པར་བྱས་པ་ཡིན།
བྱིས་པ་ནི་འཇར་མན་དུ་གནའ་དུས་ནས་བཟུང་རང་མགོ་ཐོན་པའི་དར་མ་ལྟར་
ལྟ་སྟེ། སྐུ་དྲག་ཚོས་སོ་སོའི་བུ་ཕྲུག་ཡུལ་གཞན་དུ་མངགས་ནས་ཕོ་རྩལ་སྣ་དགུ་སྦྱོང་
སྲོལ་ཡོད། བྱིས་པ་རྒྱལ་ཁམས་འགྲིམས་ནས་རང་མགོ་རང་གིས་འདོན་པའི་བརྒྱུད་རིམ་
དུ། ཕོ་རབ་མཛངས་མི་ཞིག་ལ་འཛོམ་དགོས་པའི་འབྱུང་སྤུས་དང་ཡོན་ཏན་འབྱོར་ངེས་
སུ་ཁོ་ཚོས་འདོད་ཅིང་། དེ་ལས་ནི་ཁོ་ཚོས་བྱིས་པའི་རང་མགོ་རང་འདོན་གྱི་འདུ་ཤེས་
བསྐྱེད་པའི་དོན་ལ་ཤིན་ཏུ་གཙིགས་ཆེན་བྱས་པ་རྟོགས་ལ། སྲོལ་རྒྱུན་ལེགས་པོ་འདི་
རིགས་ནི་ང་ཚོའི་མི་རིགས་དང་རྒྱལ་ཁབ་ཡར་རྒྱས་ཀྱི་ངོས་ནས་བཤད་ན་དོན་སྙིང་
གལ་ཆེན་ལྡན་ནོ། །
བྱིས་པའི་གཤིས་ཀའི་ཁྱད་ཆོས་དང་འཇོན་ཐང་རྩལ་ནུས་ལ་དཔགས་ནས་ཁོ་
ཚོར་དཀའ་ངལ་གདོང་ལེན་དང་བློ་སྤོབས་སྦྱོང་བརྡར་བྱས་ཏེ། རང་མགོ་རང་འདོན་
ནམ་རང་རྐྱ་འཕེར་བའི་བསམ་སྤྱོད་བསྐྱེད་པ་འདི་སྲོལ་རྒྱུན་གྱི་ཆོས་དང་ལྡན་པ་ཞིག་
སྟེ། སྲོལ་རྒྱུན་འདི་ད་ལྟར་ཡང་སྔར་མུས་བཞིན་སྤྱོད་ཀྱི་ཡོད། ཕ་མ་ཁག་ཅིག་གིས་
ཐབས་འདི་བྱིས་པར་ཤེས་བྱ་ཡོན་ཏན་སློབ་པ་བས་ཀྱང་གལ་ཆེར་སེམས་ཀྱི་འདུག་ལ།
ངས་ཀྱང་བུ་ལ་ཇི་ལྟ་ཇི་ལྟར་སློབ་གསོ་བརྒྱབ་པ་སྟེ། བྱེད་ཐབས་འདི་ཀུན་གྱིས་མན་ངག་
མཆོག་གྱུར་དུ་བརྩི་འོས་སོ། །
བྱིས་པའི་བློ་བདེ་མིན་བྱུང་བ་དང་ཡང་ན་རང་ཤུགས་ཀྱིས་ལྡང་མིན་ཤར་ཚེ། ཁོ་
ཚོས་རང་བཞིན་གཤིས་ཀྱིས་ཕ་མར་སྐྱབས་འཆའ་ཞིང་། ཕ་མས་དུས་ཐོག་ཏུ་མགོན་
དང་གྲོགས་མཛད་ངེས་ཡིན་པ་ཤེས་ཡོད། དེ་བས་ཁོ་ཚོས་མི་འཁྲུགས་པའི་སེམས་ཀྱི་
བདེ་བར་ཡོངས་སུ་རོལ་ཕྱིར། རྒྱུན་དུ་དུངས་ཞེན་གྱི་རྟེན་ས་ཕ་མ་ལ་བྱེད་དོ། །
རང་རྐྱ་མི་འཕེར་བ་དང་རང་ཚུགས་མི་ཐུབ་པའི་མི་ནི་ཀུན་ནས་གཞན་བརྟེན་གྱི་
སེམས་ཅན་ཏེ། ཁོ་ཚོར་རང་ཚུགས་འདུ་ཤེས་མེད་པས་བསམ་སྤྱོད་ཉིས་
ཆ་ནས་གཞན་ལ་བརྟེན་པ་ཙམ་ལས་རང་སེམས་འདོད་རྒུར་བསྒྱུར་མི་ནུས། རྣམ་ཀུན་
ཕ་མ་དང་ཡང་ན་དབང་གྲགས་ཉིས་ལྡན་གྱི་གང་ཟག་ཅིག་གི་གནང་བཀག་ལྟར་འཇུག་
ལྡོག་བྱེད། ཁོ་ཚོའི་རང་ཚུགས་འདུ་ཤེས་ནི་མཐའ་གཅིག་ཏུ་གཞན་གྱི་རྣམ་འགྱུར་ལ་
བལྟོས་པ་ཉག་གཅིག་ཡིན་ཕྱིར། ནམ་ཞིག་རྒྱབ་རྟེན་གྱི་སྲོག་གི་ཀ་བ་ཞིག་པ་ན་ཁོ་ཚོ་
སྐད་ཅིག་དེ་ཉིད་ལ་རེ་ཐག་ཆད་དེ་འཇིགས་ཉེན་གྱི་གནས་སུ་ལྷུང་འགྲོ།
ངའོ་སྙམ་པའམ་བདག་ཉིད་ཀྱི་འདུ་ཤེས་ཆེ་བའི་མི་ནི་ད་གཟོད་རང་ཚུགས་
སེམས་ལྡན་གྱི་མི་སྟེ། དེ་ཚོས་རྣམ་ཀུན་གཞན་ལ་བརྟེན་མ་དགོས་པར་རང་ཉིད་ཀྱི་
འདོད་མོས་ལྟར་བྱ་བྱེད་ཐག་ཆོད་ཀྱི་ཡོད། ཁོ་ཚོ་བསམ་སྤྱོད་བྱེ་བྲག་གང་དུ་གནས་ཀྱང་
བདག་ཉིད་མངོན་རྫོགས་སམ་རང་དོན་རྫོགས་པའི་ཕྱིར་དུ་རེད། སྐྱེས་བུ་
རླབས་ཆེན་དག་གི་སེམས་བསྐྱེད་ནི་གཞན་འདོད་འཚེངས་བྱེད་དུ་མ་ཡིན་ཏེ། ཁོ་ཚོའི་
རང་ཡིད་ཚིམ་བྱེད་དུའོ། །
བྱིས་པའི་གཞན་བརྟེན་གྱི་འདུ་ཤེས་དེ་བག་ལ་ཉལ་བའི་ཆོས་ཅན་ཡིན་ཕྱིར། ཕ་
མ་དག་གིས་སྣང་ཆུང་ཧར་ཧོར་དུ་བསྐྱུར་རྒྱུ་མེད། ཕ་མས་དུས་རྣམ་ཀུན་ཏུ་རང་ལ་འདི་
ལྟ་བུའི་བསམ་སྦྱོར་ཡོད་མིན་བརྟག་པར་བྱ་ཏེ། ཕྲུ་གུ་རང་མགོ་ཐོན་དུ་འཇུག་རྒྱུ་མ་ཤེས་
པ་མིན་མོད། འོན་ཀྱང་རེ་དོགས་ཐོབ་ཤོར་ལ་བསམས་སྟེ། ནམ་ཡང་རང་གི་སྔོན་ཚུད་
བཀོད་སྒྲིག་བྱས་པའི་གནས་བབ་ཏུ་ཕྲུ་གུ་ཉེ་བར་འཚོ་མཛད་གནང་མིན་བལྟའོ། །
བྱིས་པས་ལས་བྱེད་པ་ཕ་མས་འགོག་པའམ་ཚབ་ཏུ་བྱས་པ་གང་ཡིན་ཀྱང་རུང་
གི དེས་བྱིས་པའི་ཉམས་མྱོང་སྦྱོང་བརྡར་གྱི་གོ་སྐབས་ཤོར་དུ་བཅུག་ཡོད། དེ་བས་ཀྱང་
ཚབས་ཆེ་བ་ནི། ཕ་མས་ལས་ཐམས་ཅད་ཕྲུ་གུའི་ཚབ་ཏུ་བྱས་པ་དེས།དོན་དམ་དུ་ཕྲུ་
གུ་ཁྱོད་ནི་ཅི་ཡང་མི་ནུས་པའི་གླེན་ཕྲུག་ཅིག་རེད་ཅེས་བཤད་པ་དང་མཚུངས་ལ། ཁོས་
ཀྱང་ངེས་པར་གཞན་ལ་མ་བརྟེན་ན་འཚོ་དཀའ་བར་སྙམ་སྲིད། བྱིས་པ་རྒྱ་ལ་ཁོར་
ཡུག་འདི་འདྲར་ནར་སོན་པ་ཡིན་ན། ཁོ་མ་འོངས་པའི་སྤྱི་ཚོགས་ལ་འཇུག་དུས་ཅི་བྱ་
གཏོལ་མེད་དང་ག་བྱེད་འདི་བྱེད་མེད་པར་འགྱུར་གྱི་རེད། རང་མགོ་གཏན་ནས་མ་ཐོན་
པའི་མི་བུས་སྒོ་ཀུན་ནས་གཞན་གྱི་རོགས་རམ་ལ་རེ་ནས་སྡོད། ཡིན་ནའང་མི་བུའི་
སྤྱི་ཚོགས་འདིར་ཕ་མ་ལྟར་བྱམས་བརྩེ་སྙིང་ཉེ་དང་ཐུགས་ཁུར་གཟིགས་སྐྱོང་གནང་
མཁན་གཞར་ཡང་རྙེད་ཀྱི་མེད། དེ་བས། ཕྲུ་གུའི་ཚབ་ཏུ་རྒྱུག་པའི་ཕ་མ་དག་གི་བྱེད་
སྟངས་དེ་འདྲ་ནི་བྱིས་པར་ཕན་ལས་གནོད་ཆེའོ།།
ཁའར་གྱི་རང་མགོ་རང་འདོན་གྱི་ཧུར་སེམས་སམ་རང་ཚུགས་ཀྱི་སེམས་པ་ནི་
ང་ཚོས་ཆུང་དུས་ནས་བསྐྱེད་པ་ཡིན། ཁོ་རང་ཁྱེའུ་དུས་ནས་ལོགས་སུ་གཅིག་པུར་མ་
གཏོགས་ཨ་མའི་པང་དུ་གཉིད་ཉལ་བ་མེད། ནུ་ཞོ་འཐུང་བ་དང་ཟས་སྐོམ་བསྟེན་པའི་
དུས་ཀྱང་ངེས་གཏན་རྐྱང་རྐྱང་དུ་ཡིན་པ་ལས་གང་འདོད་འདོད་དུ་མིན། དུས་མ་རན་
ཚེ་ངུ་སྐད་བརྒྱབ་ཀྱང་རུང་གི ཁོའི་ཨ་མས་བྱུང་རྒྱལ་དུ་ནུ་མ་བསྣུན་པ་མེད།
དེ་འདྲའི་བྱེད་སྟངས་དེ་ཕ་མ་ཁག་ཅིག་གིས་ཡ་ང་སྙིང་རྗེ་མེད་པ་ཞིག་ཏུ་མཐོང་
གི་འདུག་མོད། དོན་ལ་ཆུང་དུས་ནས་བཟུང་ཕྲུ་གུའི་རང་ཚུགས་འདུ་ཤེས་བསྐྱེད་རྒྱུ་དེ་
ཤིན་ཏུ་གལ་ཆེན་པོ་རེད། ཐུགས་ཁུར་ཟབ་བཞེས་གནང་ཐལ་དྲགས་ཚེ་ཕྲུ་གུས་དང་
ལེན་བྱེད་མི་སྲིད་པའང་འབྱུང་སྟེ། ཁོ་ཚོ་ནར་སོན་པ་དང་ཕ་མའི་ཐུགས་བཀོད་མི་བརྩི་
ཞིང་ཁ་གཏད་འགལ་བ་ལྟག་སྤྲོད་དུ་འགྲོ་བའང་ཡོད། ཚུལ་དེ་ལས་མང་ཆེ་ཤོས་ནི་ཕ་
མས་ཁོ་ཚོར་བཀའ་བཀོད་ཕབ་པ་མང་རྐྱེན་གྱིས་ཁོ་ཚོས་ངོ་ལོག་བརྒྱབ་པ་རང་རེད།
བྱིས་པ་ཚོས་གཞན་ལ་རང་ཉིད་མི་ནུས་མེད་ཅིག་ཏུ་མཐོང་གི་འཇུག་མི་འདོད་ཅིང་། ཁོ་
ཚོས་གཞན་གྱི་མིག་སྔར་རང་ཉིད་ཀྱི་རྩལ་ནུས་བདེན་དཔང་གསལ་སྟོན་བྱེད་དགོས་ཀྱི་
ཡོད། དེའི་སྟབས་ཀྱིས། ཕ་མར་ངོ་ལོག་བྱས་པ་ལ་ཡ་མཚན་རྒྱུ་ཅི་ཡང་མེད།
དཀའ་ཐུབ་བཟོད་བསྲན་གྱི་བློ་སྦྱོང་བ།
འགྲོ་བ་མིའི་རིགས་ཀྱི་སྐྱེ་རྒ་ན་འཆིའི་ཆོས་ཉིད་ལ་གཞིགས་ན། མགོ་ཐོག་ཏུ་མི་
འདོད་པའི་བགེགས་བར་ཆད་བྱུང་བ་དེས་མི་བུའི་སྙིང་རུས་སྦྱོང་བརྡར་བྱེད་དེ། གནས་
བབ་ལེགས་པོ་ལ་བལྟོས་པས་གནས་བབ་སྡུག་པོ་ལས་སྤྱང་གྲུང་འཛོམས་པའི་མི་བུ་
འཇོན་ཐང་ཅན་བསྐྱེད་ནུས། གནས་བབ་ངན་པར་སྲེག་བཅད་བརྡར་གསུམ་ཐོབ་པའི་
མི་ལ་ནི་འཚོ་གནས་དང་འགྲན་རྩོད་ཀྱི་ནུས་པ་བསམ་གྱིས་མི་ཁྱབ་པ་ཡོད། རྒྱུ་མཚན་
ནི་གནས་བབ་ངན་པར་སྐྱེས་པ་རྣམས་ནི་ལུས་སེམས་སྨིན་སྔ་ཞིང་། རྒྱལ་ཕམ་གྱི་ཉམས་
མྱོང་བསླབ་བྱ་གཞན་ལས་མང་། ཁོ་ཚོས་ཕམ་ཁ་ནི་རྒྱལ་ཁའི་སྐྱེད་ཡུམ་ཡིན་པ་ཤེས་ཀྱི་
ཡོད་ཕྱིར། བགེགས་བར་ཆད་ཀུན་ལ་བག་ཡངས་ཉམས་དགའི་ཚུལ་གྱིས་བལྟ། དེ་བས།
བགེགས་བར་ཆད་ལ་གདོང་ལེན་བྱ་ཕོད་པའི་ཕྲུ་གུ་ཞིག་བསྐྱེད་བསམ་ན། ངེས་པར་དུ་
ཆུང་དུས་ནས་ཁོ་ཚོའི་དཀའ་ཐུབ་བཟོད་བསྲན་གྱི་བློ་སྦྱོང་དགོས།
བགེགས་བར་ཆད་ཟེར་བ་ནི་དཀའ་ངལ་དང་ཕམ་ཁའི་རྐྱེན་ལས་བྱུང་བའི་སེམས་
ཀྱི་ཚོར་ཤེས་ཤིག་རེད། ཚོར་ཤེས་དེས་ཡིད་སྐྱོ་ཞིང་བློ་རྨོངས་པར་བྱེད་ཅིང་། འདོད་དོན་
སྒྲུབ་པའི་གེགས་སུ་འགྱུར་མོད། འོན་ཀྱང་བློ་སྤོབས་དང་གཤིས་རྒྱུད་མི་འདྲ་བའི་མི་ལ་
མཚོན་ན། བགེགས་བར་ཆད་ཀྱི་ལྟ་སྟངས་དང་དོན་སྙིང་ཡང་ཁྱོན་ནས་མི་འདྲ།
ངས་ཁའར་ལ་གདམས་པ་འདི་ལྟར། ཁྱོད་ཉིད་ངེས་པར་དུ་བློ་རྩ་བརྟན་པོ་ཞིག་
ཡོང་དགོས། རྒྱུ་མཚན་ནི་ཚེ་གང་བོ་གེགས་མེད་བདེ་བླག་ཏུ་མཐའ་འཁྱོལ་རྒྱུ་དཔེ་མི་
སྲིད་དེ། བར་ཆད་དང་དཀའ་ངལ་གང་མང་ལ་འཕྲད་འོང་གི་རེད་ཅེས་སོགས་བརྗོད་
པའི་དུས་མཚུངས་སུ། གེགས་བར་ལ་འཕྲད་དུས་དཀའ་ཐུབ་བཟོད་བསྲན་མེད་པ་དག་
ནི་ཕམ་པར་འགྱུར་ཡང་། བློ་རྩ་བརྟན་པའི་མི་བུས་ལྡོག་སྟེ་བགེགས་བར་ཆད་ལས་བྱ་བ་
ལམ་ལྷོངས་འབྱུང་བའི་ཉམས་མྱོང་རྙེད་ངེས་ཡིན་པ་ཁོང་དུ་ཆུད་པར་བྱས། དེར་མ་ཟད་
ཕམ་ཁ་བྱུང་ཚེ་ངེས་པར་དུ་འཁུར་འཁྱེར་ངོས་ལེན་བྱ་རྒྱུ་དང་། དེ་ལྟ་མིན་ཚེ་བློ་སྟོབས་
བརྟན་བརླིང་མ་བཏང་བ་ཞིག་འབྱོན་དཀའ་བའི་ཚུལ་ཡང་བཤད། དེ་ལྟར་ཁའར་ཆུང་
དུས་ནས་བཟུང་། ངས་ཁོ་པར་ཕམ་ཁ་ལ་ནི་དཔའ་སྤོབས་དང་བཅས་ཏེ་གདོང་གཏོད་
དགོས་ལ། དེའི་ངན་ཤན་གང་ཡང་བཟོད་བསྲན་གྱིས་ཐེག་དགོས་པའི་ཉམས་ལེན་
བསླབས།
ངས་བུ་ལ་འདི་ཡང་ཤེས་སུ་བཅུག་སྟེ། བྲོས་བྱོལ་གྱི་ཚུལ་གྱིས་ཕམ་ཁ་ལས་
གཡོལ་བ་དང་ཕམ་ཁ་བྱུང་ཚེ་བྲོས་བྱོལ་བྱེད་པ་ནི། གཤིས་ངན་ཐ་ཤལ་དག་གི་སྤྱོད་པ་
རེད། སྤྱོད་ངན་ལ་གོམས་པའི་བྱིས་པ་མ་རབས་ཁག་ཅིག་གིས་ད་གཟོད་དེ་ལྟར་བྱེད་དེ།
རྒྱུགས་ལེན་དུས་ཁོ་ཚོ་ནམ་རྒྱུན་སློབ་གྲྭ་ལས་བྲོས་བྱོལ་དུ་ཕྱིན། དེ་ལྟའི་མུ་ལ་ཁོ་ཚོའི་
རང་ཆུང་རང་དམན་གྱི་སེམས་པའང་གཏོས་ཆེ་རུ་ཆེ་རུ་ཕྱིན། ཁོ་ཚོས་རང་ཉིད་ཀྱི་ངན་
སྤྱོད་དེར་ཚུལ་མཐུན་ཡིན་པ་ལྟ་བུའི་རྒྱུ་མཚན་ཞིག་བརྗོད་དེ། ”ངས་དེ་ལྟར་བྱེད་མི་
འདོད།"ཟེར་བའམ་ཡང་ན་སློབ་གཉེར་ལ་དགའ་བའི་མི་དག་ལ“གླེན་ཞད་ཆེ།"ཟེར་བ་
ལྟ་བུ། ཡང་རང་སེམས་རང་གིས་གསོ་བའི་སྐད་ཀྱིས། "རང་གཤིས་ཆེ་ན་ཕམ་ཁ་མྱོང་
དགོས”སོགས་ཟེར་ཞིང་ཁ་གཡོར་ས་དེ་དག་ལ་བརྟེན་ནས་རང་མགོ་རང་གིས་གཡོགས་
ཏེ་དགའ་ཀྲོག་ཀྲོག་ཏུ་སྡོད།
“སྐྱོན་བྱས་པ་དང་ཕམ་ཁ་མྱངས་པ་གང་ཡིན་ཀྱང་རང་གི་བགེགས་བར་ཆད་རེད།
དེ་སེལ་ཐུབ་མིན་ནི་ཁྱོད་ཀྱིས་སྙིང་རུས་ཧུར་བརྩོན་བསྐྱེད་མ་བསྐྱེད་ལ་ཐུག་ཡོད"ཅེས་
པ་འདི་ནི་ངས་ཤུགས་གང་ཡོད་བརྒྱབ་སྟེ་བུ་ལ་ཤེས་པར་བྱས་པའི་གནས་ལུགས་ཡིན།
ངས་བུ་ལ་འདི་ལྟར་དུའང་གདམས་ཏེ། དོན་དག་གང་ལ་ཕྲད་ཀྱང་ཐལ་མཐར་
ལྷུང་མི་རུང་། ཐལ་དྲགས་པོ་བྱེད་རྒྱུར་དགའ་བའི་བྱིས་པ་དེ་ཚོས་ཕ་མ་དང་དགེ་རྒན་
གྱི་རེ་འདུན་སྐོང་མི་ནུས་པར་དོགས་པས་ཐ་ན་རང་གིས་རང་ཉེ་བར་འཚེ་སྟེ་ཕམ་ཁ་
ལས་གཡོལ་བར་བྱེད་ཅེས་སོ། །བྱིས་པ་ལོ་ན་གཞོན་དུས། ཕམ་ཁ་འཁུར་རྒྱུར་འཇིགས་
སྣང་ཡོད་པའི་སེམས་ཚོར་སྦ་གསང་བྱ་བའི་ཐབས་གཙོ་བོ་ནི་ཆང་འཐུངས་ནས་རྡུང་
རེས་རྒྱག་པ་དེ་རེད། དེ་ནི་སྟབས་ཉེས་སྟེས་དབང་ཙམ་མ་ཡིན་ཏེ། གཞན་སར་རང་ཉིད་
ངོམ་དུ་རི་བའི་དུས་ལ་བབས་པས་དེ་ལྟར་བྱེད་དོ། །
སྤྱིར་བཏང་དུ་བྱིས་པ་ཆུང་དུས་ནས་ཕ་མས་ཁོ་ཚོའི་སྙིང་རུས་དང་རང་རྟོན་དང་
བཟོད་བསྲན་བསྐྱེད་དགོས་ལ། དེར་མ་ཟད་ཁོ་ཚོར་ཡིད་ཆེས་དང་བསམ་ཤེས་སྒོམ་ནས་
ལྷད་མེད་བསམ་པ་རྣམ་དག་གིས་ཕན་ཚུན་ཁ་བརྡ་གླེང་མོལ་ལས་རོགས་རམ་བྱས་པ་
ཡིན་ན། ཁོ་ཚོའི་ཐལ་མཐར་ལྷུང་བའི་བསམ་སྤྱོད་ངན་པ་རྣམས་ཁོགས་ཤག་ཤག་རེད།
བདག་གཞན་གཉིས་ཀ་སླུ་བ་ནི་ཐ་ཤལ་གྱི་ལས་ཡིན་ཕྱིར། ངས་ཁའར་ལ་བསླུ་
མེད་དངོས་ཡོད་གཞིར་བཞག་གིས་ལས་དོན་བྱེད་དགོས་པའི་བསླབ་པ་བརྒྱབ། དངོས་
ཡོད་ལ་ཁ་གཏོད་ཅིང་དངོས་ཡོད་ལ་རྐང་འཛུགས་པ་ནི་རང་གཞན་ཀུན་ལ་ཕན་ཕྱིར་
དུ་ཡིན། སྒོ་ཀུན་ནས་རང་གཞན་མཐའ་དག་མི་བསླུ་ཕྱིར་འཇིག་རྟེན་དུ་རང་ནུས་ཇི་
བཞིན་དུ་འཚོ་རྒྱུ་ཤིན་ཏུ་གལ་ཆེ། མི་བུ་གང་མང་ཞིག་རྟག་ཏུ་སྟོང་བསམ་འཕྲུལ་སྣང་
དུ་འཕྱན་ནས་ཡོད་པ་མ་གཏོགས་དངོས་ཡོད་ལ་རྐང་འཛུགས་ཐུབ་ཀྱི་མེད། མི་རྣམས་
དངོས་ཡོད་ལ་རྐང་ཚུགས་པས་ད་གཟོད་ལག་རྗེས་བསྟན་དུ་ཡོད་ལ། དེ་ལྟ་མ་ཡིན་ན་ཝ་
བྲོས་བརྒྱབ་པ་དང་གཉིས་སུ་མེད།
ཕ་མ་ཁག་ཅིག་གིས་བྱིས་པར་ཡོན་ཏན་འདི་དག་བསླབས་མེད་ཁར། ལྡོག་སྟེ་
དངོས་ཡོད་ལ་གདོང་གཏོད་མི་ནུས་པའི་སྐྱོན་འགོས་པར་བྱས་འདུག བྱིས་པ་ཚེ་འདིའི་
མི་འདོད་པའི་གདུང་བས་གཟིར་བར་དོགས་ཤིང་དེ་འདྲ་སེམས་ཀྱིས་མ་བཟོད་པས།
ཕ་མ་དེ་ཚོས་བྱིས་པ་གདུག་རྩུབ་ཆེ་བའི་དངོས་ཡོད་ཀྱི་བརྙས་གཙེར་ལས་བྲོས་བྱོལ་
རྒྱག་པ་ཅི་དགར་འཇོག་སྟེ། དེ་ལྟ་ན་བྱིས་པར་བག་ཆགས་ངན་པ་ངང་ངམ་ཤུགས་ཀྱིས་
བཞག་སོང་ལ། ཕྲུ་གུ་ལང་ཤོར་དུ་བཏང་བའམ་ཕྲུ་གུར་འགན་མ་ཁུར་བ་ཟེར་བའང་
འདི་ལས་གཞན་མེད་དོ། །
ལྷུར་ལེན་དང་བློས་བཏང་བྱ་ཚུལ་བསླབས་པ།
ངའི་སློབ་གསོའི་སྙིང་པོ་ནི་ཡོན་ཏན་སྒོ་ཐམས་ཅད་ནས་རྒྱས་པར་བྱ་རྒྱུ་དེ་ཡིན།
བྱིས་པའི་སྦྱང་འདོད་ག་རེ་ཡིན་ཀྱང་ངས་གཟེངས་བསྟོད་ཡར་སྐུལ་བྱ་ངེས་ཡིན་ལ།
བྱིས་པའི་ལུས་སེམས་ཁོ་ལག་རྫོགས་པར་ཕན་པའི་ལས་གང་ལའང་དགག་བྱ་གཏོང་བ་མིན།
ཕ་མ་ལ་ལས་ཕྲུ་གུའི་བབ་དང་མི་བསྟུན་ཞིང་རང་ཉིད་ཀྱི་བསམ་ཚོད་ལྟར་གཞན་
དང་མི་མཚུངས་པའི་ཕྲུ་གུ་ཞིག་འཁྲུང་བའི་རེ་བ་རྒྱག ཁོ་ཚོས་སྔོན་ཚུད་ནས་རང་ཉིད་
ཀྱི་དགའ་ཕྱོགས་ལྟར་བྱིས་པའི་ཚབ་ཏུ་ཆེད་ལས་འདམ་ག་གཏོང་ཞིང་། འདམ་ག་བཏང་
བ་ནང་བཞིན་ཕུལ་དུ་བྱུང་བ་ཞིག་འབྱོན་པའི་ངལ་བ་བསྟེན། དེ་ནི་བྱིས་པར་མཚོན་ན་
ཕན་ཐོགས་གོ་ཆོད་ཀྱི་ལས་ཤིག་ཡིན་པ་ཆེར་མ་མཐོང་།
ཕ་མ་ལ་ལས་རང་ཉིད་སྒྱུ་རྩལ་ལ་མོས་པ་རྒྱུ་མཚན་དུ་བྱས་ནས། ཕྲུ་གུར་བཙན་
གྱིས་རོལ་མོ་དང་རི་མོ་སྦྱོང་དུ་འཇུག ཕྲུ་གུའི་ཁམས་དང་མོས་པར་ཅི་མི་སྙམ་པའི་བྱེད་
སྟངས་སྡུག་ཆགས་དེས་གཉོམ་ལག་མ་རྒྱས་པའི་ཕྲུ་གུའི་གབ་རྩལ་ཁྱད་དུ་གསོད་པར་
མ་ཟད། ཞེན་པ་གཏིང་ནས་ལོག་པའི་རྒྱུ་བྱེད་དེ། ཕ་མའི་བཙན་སྐུལ་འོག་མི་འདོད་
བཞིན་རྣོ་སྦྲེང་གི་མདུན་དུ་སྡོད་པའི་བྱིས་པ་ཚོ་མཐོང་བ་ན་ངའི་སེམས་པ་འཁྱག་སིབ་སིབ་ཏུ་གྱུར་འགྲོ། བལྟས་ཚོད་དུ་བྱིས་པ་དེ་ཚོས་རང་བསམ་དུ་སློབ་སྦྱོང་བྱེད་ཀྱི་མེད་
པ་འདྲ་སྟེ་བཙོན་འོག་ཏུ་མནར་གཅོད་གང་རུང་ཞིག་མྱོང་གི་ཡོད་པ་དང་མཚུངས། ན་
མ་ལོན་པའི་དུས་ནས་སེམས་ཁམས་སྡུག་ཁུར་གྱིས་ནོན་བཞིན་སློབ་སྦྱོང་བྱེད་དགོས་
པ་ཡིན་ན། རྗེས་ཕྱོགས་ཁོ་ཚོ་སློབ་སྦྱོང་ལ་དགའ་སྲིད་དམ། ཡང་ཕ་མའི་བཙན་ཚུགས་
འོག་ཚོན་རྩི་འབྱུག་དགོས་པ་གང་ཞིག་རི་མོ་མཁན་ནི་ཅི་ཡིས་འཁྲུང་།
ཁྱེའུ་དུས་ཀྱི་སློབ་གསོ་ལས་ཁའར་ལ་ཤེས་བྱ་གང་མང་ཞིག་ངེས་ཡོད། དུས་
མཚུངས་སུ་དགའ་ཕྱོགས་ཀྱང་འགྲིག་མོ་འགའ་ཡོད་འདུག དེ་ཐམས་ཅད་ཁོ་རང་གི་
འདོད་བློ་ལྟར་མ་བྱུང་བ་མེད། རྒྱུ་མཚན་དེའི་ཕྱིར་ཁོས་གང་དང་ཅི་བསླབས་ཀྱང་དགའ་
སྣང་ཆེན་པོས་དོན་དུ་གཉེར་ཏེ། སློབ་གཉེར་གྱི་བརྒྱུད་རིམ་དུ་དགའ་སྣང་སྤྲོ་སྣང་ཚོར་
གྱི་ཡོད་པར་མ་ཟད། བྱིས་དུས་ཀྱི་སྐྱིད་པའི་དཔལ་དང་ལྡན་པའི་སྐལ་བཟང་དུས་བཟང་
ཡང་ཉམས་སུ་མྱོང་ཐུབ་ཀྱི་ཡོད།
བུ་ཁའར་གྱི་ངོས་ནས་བཤད་ན། ཁོའི་དགའ་ཕྱོགས་མ་ལུས་ཡང་རྩེར་སོན་པ་
ཞིག་ཡོང་དགོས་པའི་རེ་བ་ངས་ནམ་ཡང་རྒྱག་གི་མེད་པ་སྨོས་མ་དགོས། དེ་ནི་དགོས་
པ་ཆུང་ལ་དཔེ་མི་སྲིད་པ་ཞིག་ཀྱང་རེད། སྒོ་ཀུན་ནས་འཇོན་ཐང་ཡོད་པའི་མི་བུ་ཞིག་
སྐྱེད་སྲིང་བྱ་དགོས་ཟེར་བ་ནི་ཐམས་ཅད་མཁྱེན་པའམ་ཐམས་ཅད་ནུས་པའི་འཕགས་
པ་ཞིག་འབྱོན་ཐབས་བྱ་དགོས་པའི་དོན་མིན་ཏེ། མི་བུ་ནི་མི་བུ་ཡིན་པ་མ་གཏོགས་ལྷ་
བུ་མ་ཡིན་པས་ཡོན་ཏན་ཀུན་རྫོགས་ཤིག་འབྱོན་ག་ལ་སྲིད། རྒྱུ་མཚན་ནི་མི་བུ་སོ་སོར་
ཞན་ཆ་ཡོད་ཕྱིར་རོ། །
ངས་རྟག་ཏུ་ཁའར་ལ་སྒྱུ་རྩལ་སྦྱོང་དགོས་ཚུལ་ལབ་ཀྱི་ཡོད། ཁོ་པ་དགའ་བའི་
རོལ་མོ་དང་རི་མོ་གང་ཡིན་ཀྱང་ངས་རྒྱབ་སྐྱོར་ཅི་ནུས་བྱས་པ་ཡིན། གང་ཡིན་ཟེར་ན།
དགའ་ཕྱོགས་དེ་རིགས་ནི་ཁོའི་འཆར་སྒོ་དང་གསར་གཏོད་ཀྱི་བློ་ལ་ཤིན་ཏུ་ཕན་པས་
སོ། །འོན་ཀྱང་ཁོ་པ་ངེས་པར་དུ་སྒྱུ་རྩལ་མཁན་ཞིག་སྐྱེད་སྲིང་བྱ་དགོས་ཞེས་ངས་ཐོག་
མཐའ་བར་གསུམ་དུ་བསམ་མྱོང་མེད། ཁོ་པ་རང་ཉིད་བློ་གཅིག་སེམས་གཅིག་གིས་
རྩལ་མཁན་ཞིག་བྱེད་འདོད་ཡོད་ན་ནི་དོན་དག་གཞན་ཞིག་སྟེ་ཁོ་པའི་འདུན་པ་དབང་
བཙན་པར་བྱེད་རྒྱུ་ལས་འོས་མེད།
ཕྲུ་གུ་ཚོ་སོ་སོའི་རང་ཚོད་ལས་འདས་པའི་བྱ་དངོས་ལ་ཞེན་ཆགས་ཏེ་མགོ་བོ་
རྨོངས་ཡོད་ན་ནི། ཁོ་ཚོར་བླང་དོར་སྟོན་པའི་འགན་འཁྲི་ཕ་མ་དག་ལ་ཡོད། སྒོ་གསུམ་
རྩལ་རྫོགས་ཀྱི་མི་བུ་འཇོན་ཐང་ཅན་བསྐྱེད་རྒྱུ་དེ་སྐྱོན་ཀུན་ཟད་དང་ཡོན་ཏན་ཀུན་
ལྡན་ཞིག་ཡིན་པའི་ངེས་པ་མེད་དེ། ཡོན་ཏན་འབྱོར་མིན་ནི་གང་སུ་དག་གི་ཡུལ་དུས་
གནས་བབ་ཀྱི་རྗེས་སུ་འགྲོ་ལྡོག་བྱེད་ཅིང་དེས་ཐག་ཆོད་ཀྱི་ཡོད། བྱིས་པ་ཚོར་ཡོན་ཏན་
བསྒོ་ཚེ་སོ་སོའི་བློ་ནུས་གཞིར་བཞག་དང་དགའ་སྣང་ཅི་ཡོད་པར་བལྟོས་ཏེ་གང་ལ་གང་
འཚམས་སུ་སློབ་སྟོན་གནང་དགོས། སྤྱིར་བཏང་དུ་རང་རྟོན་གྱི་བློ་ནི་བྱིས་པ་ཀུན་ལ་
ཡོངས་ཁྱབ་ཏུ་ཡོད། འདའ་དཀའ་བའི་ཁག་པོ་དང་གྲངས་མང་བའི་ཕམ་ཁར་འཕྲད་
པའི་དབང་དུ་བཏང་རུང་། ཁོ་ཚོའི་རང་རྟོན་གྱི་བློ་ནི་སྔར་བཞིན་མ་ཉམས་པར་སོ་ན་
གནས་ཏེ་ཡོད། དེ་ནི་ཡོན་ཏན་སློབ་པའི་ལྷན་ཅིག་བྱེད་རྐྱེན་རང་སྟེ་ཤིན་ཏུ་རྩ་ཆེན་པོ་
རེད། འོན་ཀྱང་ལས་དོན་གང་རུང་ལ་འབྲས་བུ་མི་འཐོབ་པ་ཕ་མས་ཤེས་བཞིན་དུ་བྱིས་
པར་ངལ་བ་བསྟེན་པར་མི་བྱ་སྟེ། རེ་བ་མི་སྨིན་པའི་དོན་གྱི་སླད་དུ་བྱིས་པའི་དུས་ཚོད་
འགངས་ཆེན་པོ་འཕྲོ་བརླག་གཏོང་བ་ནི་འོས་མ་ཡིན། རྒྱུ་མཚན་དེའི་ཕྱིར། ངལ་བ་
འབྲས་མེད་ཀྱི་ཚུལ་དང་འཕྲད་དུས། ཕ་མ་དག་གིས་རྒྱུ་འབྲས་རྐྱེན་གསུམ་མ་ནོར་བར་
སྟོན་དགོས་ལ།དེ་ལྟ་ན་བྱིས་པའི་བློ་གྲོས་སྨིན་པར་གྲོགས་མཛད་པའོ། །
ངས་ཁའར་ལ་འདི་ལྟར་བརྗོད་དེ། དཀའ་ཁག་ལ་ཐུག་དུས་ཅི་ནུས་ཀྱིས་ལྷུར་ལེན་
བྱ་དགོས་ཀྱང་། གལ་ཏེ་ལས་མི་བྲ་ན་སེམས་ཐག་གཙང་བཅད་ཀྱིས་བློས་གཏོང་དགོས།
དེ་ལྟར་བྱེད་ཤེས་པའང་བློ་རིག་ཡོད་པའི་རྟགས་ཡིན། མི་སུ་ཡིན་ཀྱང་དཀའ་ངལ་དེ་
འདྲར་མ་ཕྲད་པ་མེད་ཅེས་སོ། །
ཁའར་ལོ༩ཐོག ཉིན་ཞིག་གློ་རྒྱག་ཏུ་ང་ལ་བཤད་དོན་དུ། ཁོས་སྐད་ཡིག་དང་
གྲངས་རིག་སོགས་ཤེས་བྱ་གང་ཡང་སྦྱང་མི་འདོད། མ་འོངས་པ་ན་རྩལ་ཆེན་གྱི་དཔའ་
རྟུལ་ཞིག་ཡིན་ན་བསམ་ཟེར།
དཔའ་བོ་བྱེད་འདོད་པ་ནི་ཆུང་དུས་ཀྱི་བྱིས་པ་ཕལ་ཆེ་བའི་དམིགས་བསལ་
བསམ་ཚུལ་ཞིག་རེད། དུས་སྐབས་དེའི་རིང་གི་བུའི་བསམ་ཚུལ་ནི་ང་ལ་མཚོན་ན་
རྒྱུས་མེད་ཅིག་མིན། བྱིས་པས་བསམ་ཤེས་མ་ཤེས་ཀྱི་གནས་སྐབས་དེར། ཁོ་ཚོར་རེ་བས་
ཕྱུག་ཅིང་འཕྲལ་མར་འགྲུབ་རེ་ཆེ་ལ། འདུན་པ་དང་ཕུགས་བསམ་ཆེན་པོ་གང་ཇི་སྙེད་
ཅིག་ཕལ་ཆེར་དུས་འདི་ནས་བརྩམས་ཏེ་རྒྱུད་ལ་འཁྲུངས་ཤིང་སེམས་ལ་ཉར། ལོ་བརྒྱད་
དགུའི་སྐབས་ལ་ངས་ཀྱང་དེ་ལྟར་བསམས་མྱོང་། རྒྱུ་མཚན་དེའི་ཕྱིར་སྐབས་དེ་ཏག་
ཏག་ལ་ཕ་མས་བྱིས་པར་སློབ་སྟོན་ཡང་དག་གནང་རྒྱུ་ལྷག་ཏུ་གལ་ཆེན་ཡིན། གལ་སྲིད་
བསམ་བློ་མ་སྨིན་པའི་ཡར་སྔོན་དུ་བྱིས་པ་ལམ་ནོར་དུ་ཞུགས་པ་ཡིན་ན། མི་ཚེ་ལས་ཀྱི་
དུས་སྐབས་ཆེས་དཀོན་པོ་འཕྲོ་བརླག་བྱས་སོང་བ་སྨོས་མ་དགོས། ཁའར་ཁོ་འགྲན་ཟླ་
མེད་པའི་དཔའ་རྟུལ་བྱེད་འདོད་པ་དེ་ཏག་ཏག་དུས་སྐབས་དེའི་ནང་གི་འཕྲོ་འདུ་རྒོད་
པའི་སེམས་ཁམས་ལས་བྱུང་བ་ཉག་གཅིག་ཡིན་ཕྱིར། ངས་ཁོ་པའི་མངོན་འདོད་གང་དེ་
ཕ་མ་གཞན་དག་ལྟར་ཅི་མ་ཡིན་ལ་རྩིས་མེད་རྣམ་བཅད་བྱས་པ་མིན། ཁོ་པ་ད་དུང་བློ་
སྒོ་ག་ལེ་ག་ལེར་འབྱེད་དགོས་སུ་ཡོད་པས། ངས་ཁོ་པར་དུས་བབ་ཀྱི་དཔའ་བོ་ལ་འཛོམ་
དགོས་པའི་ཆ་རྐྱེན་ཡོན་ཏན་གང་དག་ཡིན་པ་འདི་ལྟར་བརྗོད་དེ།
དུས་རབས་དང་ལོ་རབས་ནི་འགྱུར་བའི་ཆོས་ཅན་ཏེ། སྔོན་དུ་སྐྱོད་ཀྱི་ཡོད།
གནའ་དུས་སུ་ཚན་རིག་ལག་རྩལ་མ་དར་པས་དཔའ་རྟུལ་དང་དམག་དཔོན་དེ་ཚོས་
ཁྲབ་རྨོག་གོན། ཆིབས་རྟར་བཅིབས། གཡུལ་དུ་མདའ་མདུང་རལ་གྲིའི་འཁོར་གསུམ་
བསྐོར་ནས་འཐབ་རེས་འཛིང་རེས་བྱས་པ་རེད། ཡིན་ནའང་ད་ལྟ་དེ་ལྟར་བྱས་ཚེ་གླེན་
རྟགས་སྟོན་པ་དང་འདྲ། དུས་བསྐལ་འདིར་ཤེད་ཤུགས་དཔུང་རྩལ་ངོམ་པ་ཙམ་གྱི་
དབང་ལ་མི་འགྲོ་སྟེ། ཚན་རིག་ལག་རྩལ་གྱི་ཡོན་ཏན་དང་ཤེས་རབ་སུ་ཆེ་རྒྱལ་འགྲོ་བ་
རེད། དཔའ་རྟུལ་ནི་འདས་ཟིན་པའི་སྒྲུང་ནང་ལ་མ་གཏོགས་མེད། དཔའ་བོ་ནི་ད་ལྟའི་
དུས་འདིར་ལས་རིགས་འདྲ་མིན་སྣ་ཚོགས་ཀྱི་ནང་ལ་ཡོད། དེ་ཡང་མི་བུ་སོ་སོས་རང་
ཉིད་ཀྱི་ཁྱད་ཡོན་རྩལ་དུ་འདོན་རྒྱུ་དང་། སོ་སོའི་ཁྱད་ཡོན་ཇི་ལྟར་རྩལ་དུ་ཐོན་པ་དེ་
ལྟར་ཀུན་གྱི་རྩེ་གྲ་ཆགས་པ་ཡིན་ན། དེ་ལ་ད་གཟོད་དཔའ་བོ་ཞེས་གདགས་ཀྱི་ཡོད།
ཁའར། ཕོ་རྒོད་པོ། དེས་ན་ཁྱོད་ཀྱི་ཁྱད་ཡོན་དེ་ག་རེ་ཡིན་པ་ཁྱོད་ཀྱིས་ཤེས་ཡོད་
དམ། ངས་བལྟས་ན་ཁྱོད་ཀྱི་ཁྱད་ཡོན་ནི་སྐད་ཡིག་དང་གྲངས་རིག ད་དུང་རྩོམ་རིག་ལ་
བྱང་ཆ་ལྡན་པ་དེ་རེད། ཁྱོད་ཀྱིས་རང་ཉིད་ཀྱི་ཁྱད་ཡོན་དེ་དག་རྒྱལ་མཚན་དུ་མི་སྒྲེང་
དོན་ཅི་ཡིན། ཁྱོད་མ་འོངས་པར་རྩོམ་རིག་མཁན་ཞིག་སྐྱེ་བར་ཆ་བཞག་ན། འགྲོ་བ་
མིའི་རིགས་ལ་བསམ་བློའི་ཡོན་ཏན་བསམ་གྱིས་མི་ཁྱབ་པ་སྟོན་ནུས་ལ། ཡང་ཁྱོད་རང་
ཉེར་སྤྱད་དངོས་པོ་གསར་གཏོད་པ་ཞིག་ཡིན་པའི་དབང་དུ་བཏང་ན། ཀུན་ལ་སྤྱོད་སྒོ་
ཆེ་བའི་ཅ་ལག་ཅི་རིགས་གསར་གཏོད་བྱེད་ཐུབ་ཀྱི་རེད། གང་ལ་མོས་པ་དེར་མཁས་
པར་གྱུར་པའི་དུས་དེ་ལ་ནི་ཁྱོད་ཀྱང་དཔའ་བོ་རང་ཡིན་པ་སྨོས་མ་དགོས། དེའི་སྟབས་
ཀྱིས་ཁྱོད་ཀྱིས་རང་ལ་གང་འཚམས་པ་དེ་བླང་བྱ་ལྷུར་ལེན་དང་གང་མི་འཚམས་པ་དེ་
སྤང་བྱ་བློས་བཏང་བྱ་ཤེས་དགོས། དཔའ་བོ་རྣལ་མ་དག་ནི་རང་བབ་ལ་བལྟོས་ཏེ་དངོས་
ཡོད་དང་གདོང་གཏོད་ཐུབ་མཁན་རྐྱང་རྐྱང་ཡིན་པ་ངེས་པར་དུ་ཤེས་དགོས།
དེ་སོགས་ཐོས་པ་དང་ཁའར་རྨོངས་གཉིད་ལས་སད་པ་ལྟར་གྱུར། ཁོས་དཔའ་
བོ་ཞེས་པ་ག་འདྲ་ཞིག་ཡིན་པར་ངེས་ཤེས་རྙེད་པའི་དུས་མཚུངས་སུ། གང་ཞིག་འབད་
པས་ལྷུར་ལེན་བྱ་རྒྱུ་དང་གང་ཞིག་རྦད་ཀྱིས་བློས་བཏང་བྱ་རྒྱུའི་གནས་ལུགས་ཀྱང་ཧ་
གོ་སོང་། གཞུང་ལུགས་འདིས་ཀྱང་ཁོ་པའི་ཕྱིས་ཀྱི་མི་ཚེ་རིང་པོར་དགེ་མཚན་དང་ཕན་
ཆེན་པོ་ཐོགས་ཡོད་དེ། རྗེས་སོར་དཀའ་ངལ་གང་ལ་ཕྲད་ཀྱང་། ཁོ་པས་ཁོ་པ་རང་ཉིད་
ཀྱི་ཤེས་རབ་ལ་བརྟེན་ནས་བླང་དོར་འཁྲུལ་མེད་གནང་ཤེས་ཀྱི་ཡོད།

ལེའུ་བཅོ་ལྔ་པ།
འབྲེལ་འདྲིས་འགྲོ་འོང་བྱེད་པའི་ཐབས་བསྟན་པ།

གཅིག་སེམས་གཅིག་གིས་ཤེས་པ་ལ་ཕན་ཚུན་བཟོད་སྒོམ་དང་། ཡིད་ཆེས།
བརྩི་འཇོག སེམས་ཁུར། དང་ལེན་བྱེད་རྒྱུ་གནད་ཆེན་དུ་མཐོང་། དེ་ལས་བཟོད་སྒོམ་
ཞེས་པས་ཕ་མ་དང་བུ་ཕྲུག་སུ་ཡིན་ཀྱང་གཞན་དཔེ་རང་འགེབས་ཀྱིས་བསམ་ཤེས་
སྒོམ་དགོས་པ་བསྟན་པ་དང་། ཡིད་ཆེས་ཞེས་པས་རང་གཞན་ཀུན་ལ་བློ་གཏད་ཡོད་
དགོས་པ་བསྟན་པ་དང་། བརྩི་འཇོག་གིས་ནི་མི་གཞན་དང་ལྷག་པར་དུ་བྱིས་པའི་ཐོབ་
སེམས་ཐང་དང་བསམ་འཆར་དང་འདམ་ག་ཀུན་ཡར་ས་ནས་འཇོག་རྒྱུ་བསྟན་པ་དང་།
ཁུར་ཞེས་པས་སེམས་ལ་དྲན་པ་ཙམ་གྱིས་མི་ཆོག་པར་ཁུར་དུ་བཞེས་དགོས་པ་
བསྟན་པ་དང་། དང་ལེན་གྱིས་ནི་སོ་སོའི་ཡོན་ཏན་དང་ཁྱད་ཆོས་ཇི་བཞིན་ཤེས་ནས་
དང་དུ་ལེན་པ་བསྟན་པའོ། །
སེམས་རྣལ་མོས་འཆད་རེས་ཉན་རེས་བྱས་པ།
གལ་སྲིད་བྱིས་པ་ཞིག་གིས་གཞན་དང་འབྲེལ་འདྲིས་འགྲོ་འོང་ཇི་ལྟར་བྱེད་
དགོས་མ་ཤེས་ཚེ། གང་དེའི་བློ་རིག་རབ་ཏུ་རྒྱས་ཀྱང་ཁོ་པ་མཐོང་རྒྱ་དང་ཐོས་རྒྱ་དམན་
པའི་བྱིས་པ་ཞིག་ལས་མ་འདས། རི་ཁྲོད་པ་ལྟར་ཁེར་སྡོད་སྨྲ་བ་ཉུང་བའི་བྱིས་པ་དེའི་
རིགས་ཀྱིས་འཇིག་རྟེན་མི་ཡུལ་དུ་གྲུབ་འབྲས་ཆེན་པོ་བསྟན་དུ་མེད་ཅིང་། ཁོ་པར་རང་
ཆས་སུ་ཡོད་པའི་འཇོན་ནུས་དག་ཀྱང་སྤྱོད་སྒོ་ཅི་ཡང་ཡོད་མི་སྲིད།
བུ་ལ་སློབ་གསོ་བརྒྱབ་པའི་བརྒྱུད་རིམ་དུ། ངས་ཁོ་པར་གཞན་དང་འབྲེལ་འདྲིས་
འགྲོ་འོང་ཇི་ལྟར་བྱེད་ཚུལ་ནན་ཏན་དུ་བསླབས། གྲོགས་པོ་མང་ལ་འཆམ་མཐུན་མཉམ་
གནས་ཤེས་པའི་བྱིས་པ་བློ་ཡོད་ཅིག་འབྱོན་སླད། ངེད་ཀྱིས་ཁོ་པར་རེ་བ་བྱེ་བྲག་འདི་
ལྟར་བརྒྱབ་སྟེ། ཁོག་ཡངས་སྐྱིད་ཉམས་དོད་ཅིང་། གུས་བཀུར་རང་རྩིས་ཆེ་བ། འགན་
འཁྲིའི་སེམས་པ་དང་སྒྲིག་འཛུགས་ཀྱི་ནུས་པ་ཡོད་དགོས་པས་མཚོན། འདི་དག་ནི་
ཁའར་གྱི་སྤྱོད་ལམ་དུ་ངེས་པར་མངོན་དགོས་སུ་གདམས། དམིགས་ཡུལ་ནི་སྤྱོད་ལམ་
ཚད་གཞི་འདི་སོགས་ཀྱི་ངོས་ནས་གྲོགས་པོ་གཞན་དང་འདྲིས་གཤིབ་འགྲོ་འོང་བྱེད་
ཕྱིར་དུ་ཡིན།
གང་སུ་དག་གལ་སྲིད་མི་གཞན་དང་འགྲོ་འོང་དང་མཉམ་གནས་བྱེད་མ་མཁས་
ཚེ་སྣ་བ་བྲག་དང་རྐང་པ་རྡོ་ལ་ཡང་ཡང་ཐོགས་ཀྱི་རེད། ལས་མི་འགྲུབ་པའི་ཁར་གཞན་
ལ་སུན་སྣང་ཡང་བཟོ་ཡི། རྒྱ་ལ་མི་གཞན་དང་འགྲོགས་མཁས་གཤིབ་མཁས་ཀྱི་མི་ཞིག་
ཡིན་ཕྱིན། ལས་འགྲུབ་པའི་ཁར་སྐྱིད་སྣང་ཅན་ཞིག་ཀྱང་ཡིན་གྱི་རེད། དེའི་སྟབས་ཀྱིས་
གཞན་དང་འཆམ་མཐུན་མཉམ་གནས་ཤེས་རྒྱུ་ཤིན་ཏུ་གལ་ཆེ། འདུ་འཛོམས་ཤིག་གི་
སྒང་ལ། ངའི་གྲོགས་པོ་ཆེ་གེ་མོས་ཁོའི་ཁྱིམ་གྱི་གནས་ཚུལ་སྐྱོ་ཆད་དེ་བ་ཞིག་འུ་ཐུག་
དང་བཅས་ཏེ་ང་ལ་བཤད་དོན་དུ། ཁྱིམ་དུ་འགལ་རྐྱེན་ཅི་བྱུང་ཡང་ངའི་ཁྱིམ་མི་ཚོ་
འཛེམ་དོགས་དང་བག་ཚ་བའི་དབང་གིས་ད་རེག་བར་དུ་ཕན་ཚུན་གྱི་བསམ་སྟངས་
བརྗེ་རེས་བྱས་པ་མེད་ཟེར།
དེ་ལ་ངས་འདི་ལྟར་བརྗོད་དེ། ངས་ཁྱེད་ལ་ལས་སླ་བྱེད་བདེའི་ཐབས་ཤིག་བཤད།
གང་ཡིན་ཟེར་ན། གལ་ཏེ་ཁྱིམ་མི་ཚང་མས་སེམས་གཏམ་ལྷུག་པོར་བརྗོད་ཐུབ་པ་ཞིག་
བྱེད་འདོད་ན། ཁྱོད་ཀྱིས་ནམ་ཞིག་ཁྱིམ་མིའི་ཚོགས་འདུ་ཞིག་སྡུས་ཞོག སྤྱིར་བཏང་དུ་
ཚོགས་འདུའི་ཐོག་མི་སོ་སོས་རང་ཉིད་ཀྱི་བསམ་ཚུལ་རང་དབང་གིས་བརྗོད་འོང་གི་
རེད།
གྲོགས་པོས་ངས་ཇི་སྐད་བརྗོད་པ་དེ་ལྟར་དུ་བསྒྲུབས་ཏེ། མི་རེ་རེར་འབྲི་དེབ་
རེ་སྤྲད། སུ་ཞིག་གིས་ནམ་ཞིག་ལ་གང་ཞིག་ཏུ་སྐྱོན་བྱས་པ་གཞན་སུ་ཞིག་གིས་མཐོང་
བ་ཡིན་ན་འབྲི་དེབ་དེའི་སྟེང་དུ་འབྲི་ལ། དུས་བཅད་ཀྱི་ནང་ལ་ཐག་བཅད་ལྟར་ཁྱིམ་
མིའི་ཚོགས་འདུ་འཚོགས་དགོས་རྒྱུ་དང་། ཚོགས་འདུ་རེ་རེ་བཞིན་ཚོགས་གཙོ་ཞིག་
བདམས་ནས་དེ་འབྲེལ་གྱི་ལས་ཐམས་ཅད་བཀོད་སྒྲིག་དང་ཚོགས་འགོ་འཛིན་དགོས་
རྒྱུ་བཅས་སོ། །
གྲོགས་པོས་ཕྱིས་སུ་བཤད་དོན་ལ། ཁྱིམ་མིའི་ཚོགས་འདུ་འཚོགས་ཚུན་དུ། ཁྱིམ་
ལ་ཕྱྭ་གཡང་འཐུལ་འཐུལ་དུ་འཁོར་བྱུང་། ཚོགས་འདུ་བསྡུས་ཐེངས་རེར། ཁྱིམ་མི་
རྣམས་དུས་སྟོན་རོལ་བ་བཞིན་དགའ་སྣང་སྤྲོ་སྣང་གིས་ལྷན་དུ་འཛོམས། དང་ཐོག་དོན་
དག་ལ་ལའི་ཐད་ནང་མི་ཕན་ཚུན་བར་ལྟ་ཚུལ་མི་གཅིག་ཅིང་འགལ་བར་འཕྲད་ཚེ་
འཛེམ་དོགས་སུ་ཡོད་ཀྱང་། སེམས་ཐོག་ལ་སེམས་དང་ལག་མཐིལ་ལ་ནས་བཏབ་སྟེ་
བཤད་རེས་གཏམ་རེས་བྱས་མཐར། ཀུན་གྱིས་སེམས་ལ་ཅི་དྲན་དེ་ག་ནང་བཞིན་ལྷུག་
བརྗོད་གནང་ཐུབ་ཀྱི་འདུག་ལ། ཁད་དང་རིམ་གྱིས་མི་མཐུན་འགལ་རྐྱེན་གང་ཡང་
བསམ་ཚུལ་བརྗེ་རེས་ལས་ཞི་འགྲོ་ཡི་ཡོད་ཅེས་སོ། །
བྱིས་པ་ཚོ་སྔོན་ཆད་ཁོ་པའི་བཙན་གཉན་ལ་སྐྲག་ཆེ་བས་ཁྱིམ་དུ་སྐད་ཆ་ཅི་
འདོད་དུ་ལབ་ཐུབ་ཀྱི་མེད། ཁོ་པས་ཀྱང་བྱིས་པ་ཚོ་ཁོ་ལ་ཡི་མ་རངས་པར་ཡོད་པ་ཤེས་
ཏེ་ག་བྱེད་འདི་བྱེད་མེད་པར་ཡོད། ད་ལྟ་ཐམས་ཅད་ཀྱིས་སོ་སོའི་གང་དྲན་ཅི་བསམ་
བརྗོད་ཐུབ་ཀྱི་ཡོད་ཅིང་། དེ་ལ་རྟེན་ཅིང་འབྲེལ་བ་ལས་ཕ་མ་བུ་ཕྲུག་བར་གྱི་བརྩེ་བ་
དང་དུངས་པའང་ཇེ་ཟབ་ནས་ཇེ་ཟབ་ཏུ་ཕྱིན། མི་ཚང་མ་འཆད་རེས་ཉན་རེས་ལ་
དགའ་ཞིང་། སེམས་བསམ་པ་ལྷོད་ལྷོད་ཀྱིས་ཁ་བརྡ་ལབ་གླེང་བྱེད་པའི་གོ་སྐབས་རེག་
ཚེ་མི་མཉེས་པ་གཅིག་ཀྱང་མེད། དེར་མ་ཟད་ཀུན་ཀྱང་དམངས་གཙོའི་ལམ་ནས་དོན་
དག་ཐག་གཅོད་པར་དགའ་བོ་ཡོད། དེ་ལྟ་དེ་ལྟར་ཕྱོགས་ཀུན་ནས་འབྲས་བུ་མིག་མཐོང་
ལག་ཟིན་དུ་ལོན་སོང་སྐད།
ཁྱིམ་མིའི་ཚོགས་འདུ་ནི་དོན་དམ་དུ་ཁྱིམ་ཚང་སློབ་གསོའི་གྲུབ་ཆ་ཞིག་རེད།
ཁྱིམ་མིའི་བར་ལ་ཁྱིམ་གྱི་འཚོ་བའི་དབང་གིས་འགལ་བ་དང་སེལ་ཞུགས་ནི་རྟག་ཏུ་
འབྱུང་། དེ་ལྟ་ནའང་ཁྱིམ་ཚང་ཞེས་པ་དེར་མཐུན་ཕྱོགས་ཆིག་སྒྲིལ་གྱི་ནུས་སྟོབས་ཤིག་
ཀྱང་དེ་འབྲེལ་དུ་ཡོད་པ་བཞིན། ང་ཚོས་བཟང་ཕྱོགས་ཀྱི་ནུས་སྟོབས་དེ་ལ་བརྟེན་ནས་
འགལ་བ་རྣམས་མེད་པ་བཟོ་དགོས། ཕ་མ་དང་བུ་ཕྲུག་བར་ལ་འགལ་བ་ཅི་བྱུང་ཡང་། མ་
དགའ་ཁོག་བཅུག་དང་འཛིང་རེས་འཁོན་རེས་བྱེད་མི་རུང་། དང་པོ་ལྟར་ན་ཐམས་ཅད་སྙིང་
རླུང་ཅན་དུ་འགྱུར་སྲིད་ལ། གཉིས་པ་ལྟར་ན་ཐམས་ཅད་དགྲ་རུ་མི་འགྱུར་བའི་ངེས་པ་
མེད། དེས་ན་འགལ་བ་ཞི་བའི་ཐབས་ནི་ཁྱིམ་མིའི་ཚོགས་འདུའི་ཐོག་གཙོ་ཕལ་དང་
མཐོ་དམན་མེད་པར་བློ་བདེ་ཞེ་ལྷོད་ཀྱིས་ཁ་བརྡ་ལབ་གླེང་བྱེད་རྒྱུ་དེ་ཡིན། དེ་ལྟ་ན་ཕ་
མ་བུ་ཕྲུག་ཐམས་ཅད་ཕན་ཚུན་གློ་བ་ཉེ་ཞིང་ལྷག་པར་དུ་བྱིས་པ་ཚོར་ཁོག་ཡངས་བློ་རྒྱ་
བསྐྱེད་ཐུབ་པའི་ཡོན་ཏན་འབྱོར་གྱི་རེད།
ཁའར་ལོ༣ལ་སོན་ཚུན་ནས་ང་ཚོས་ཁོ་པ་ཁྱིམ་མིའི་ཚོགས་འདུས་མཚོན་པའི་
ལབ་གླེང་གི་ལས་ཅི་རིགས་ལ་འཇུག་པར་བྱས་ཤིང་། ང་ཚོ་བཟའ་ཁྱིམ་གང་བོས་ལྷན་
དུ་དོན་དག་ཅི་རིགས་གྲོས་བསྡུར་བྱས། ཁོས་དེ་དུས་ཅི་འདི་ཡང་དག་ཏུ་ཧ་གོ་ཡི་མེད་
མོད། འོན་ཀྱང་དོན་དག་གང་ལའང་བློ་གྲོས་བསྡུར་རྒྱུ་དང་མི་སུ་ལའང་དྲན་སྟངས་
བརྗོད་པའི་སྐལ་བ་ཡོད་ཚུལ་ནི་ཕལ་ཆེར་ཧ་གོ་ཡོད་ཀྱི་རེད་སྙམ།
ངེད་ཀྱི་སློབ་གསོའི་ལག་ལེན་གྱི་ཉམས་མྱོང་ལྟར་ན། བྱིས་པའི་བསམ་པ་གོ་བྱེད་
ཀྱི་ཐབས་དམ་པ་ནི། རྣ་བ་བླགས་ཏེ་ཁོ་པའི་ངག་ལ་ཉན་རྒྱུ་དེ་རེད། ཁའར་གཉིད་ཉལ་
ཁར། ང་དང་ཆུང་མས་དགོང་རེ་བཞིན་ཁོ་པས་ཉིན་དེར་ཁོ་དང་འབྲེལ་ཡོད་ཀྱི་དོན་ཅི་
བྱུང་འཆད་པར་རྣ་བ་བླགས་ཏེ་ཉན། ཞིབ་བརྗོད་ཀྱི་བརྒྱུད་རིམ་དུ། ཁོས་རང་གིས་ལས་
གྲུབ་པ་གང་ཡིན་པ་དང་ལས་མ་གྲུབ་པ་གང་ཡིན་པ་ཇི་མ་ཇི་བཞིན་དུ་བརྗོད། ཚུལ་
དེས་ཁོ་ལ་རང་གི་ལས་དོན་ཕྱིར་རྟོག་བྱ་བའི་གོམས་སྲོལ་ཆགས་པར་མ་ཟད། ང་ཚོས་ཁོ་
པའི་རང་གཤིས་དང་ཁོག་རྒྱུས་ཀྱང་ཇི་མ་ཇི་བཞིན་དུ་ལོན། ཕ་མ་ཀུན་གྱིས་བྱིས་པར་
བལྟོས་ཏེ་སེམས་བསྟན་བློ་གཏོད་ཀྱི་རེ་བ་མཐའ་གཅིག་ཏུ་རྒྱག་མོད་ཀྱི། ཡིན་ནའང་
དང་པོར་བྱིས་པའི་ངག་ལ་རྣ་བ་བླགས་ཏེ་ཉན་མཁན་ནི་དཀོན་ཙམ་གདའ། བྱིས་པའི་
ངག་ལ་སེམས་པ་གཏད། རྣ་བ་བླགས་ཏེ་ཉན་པ་ལ་བརྟེན་ནས། ཁོ་ཚོའི་སེམས་གཏིང་གི་
ཡིད་ཆེས་ཐོབ་པ་ཡིན་ན། ད་གཟོད་ཁོ་ཚོ་དང་རང་མོས་རང་འཐད་ཀྱིས་སེམས་ཐོག་ལ་
སེམས་འཇོག་ཐུབ་ཀྱི་རེད།
ང་ཚོར་མཚོན་ན། དགོང་ཟས་ཟ་སྐབས་ནི་དུས་འགངས་ཆེན་ཞིག་ཡིན། དུས་
དེར་ང་ཚོས་ཁྱིམ་ཚང་གི་ལས་ཀ་དང་གནད་དོན་སྣ་ཚོགས་གྲོས་བསྡུར་བྱེད་ཀྱི་ཡོད།
དེའི་སྟབས་ཀྱིས་དུས་དེར་ཁྱིམ་མི་སུ་ཡིན་ཀྱང་སོ་སོའི་ལྟ་ཚུལ་གསོང་བོར་བརྗོད་ཆོག་
ཅིང་། ངའི་ཉམས་མྱོང་ལྟར་ན་དུས་དེ་ཉིད་དུ་བུ་དང་ཁ་བརྡ་གླེང་མོལ་བྱས་པའི་ཕན་
འབྲས་ནི་དུས་སྐབས་གཞན་དག་དང་གཏན་ནས་མི་འདྲ། ཁའར་གྱིས་སྐབས་དེ་དག་ལ་
བཤད་པའི་དོན་དག་གིས་ང་ཚོའི་དང་བ་ལྷག་ཏུ་འདྲེན་ཞིང་། ཞར་ལ་ཁོ་རང་ཉིད་ཀྱི་བློ་
ཁའང་མངོན་པར་རྫོགས་ཀྱི་ཡོད་འདུག
ང་སྐབས་ལ་ལར་བསམ་བཞིན་ཁའར་གྱི་ལོགས་སུ་བཅར་ཏེ་ཁ་བརྡ་བྱས་པ་ཡིན་
ལ། སྐབས་ལ་ལར་ང་ཚོ་ལྷན་དུ་ཞིང་ཁར་ཕྱིན། ཡང་མཚམས་ལ་ལར་རི་ལ་སོང་ནས་
ཚ་ཕོག་བརྒྱབ་ཅིང་ལྗོངས་ཟས་ཟོས། དེ་ལ་སོགས་པའི་བློ་བདེ་བག་ཕེབས་ཀྱི་ཚུལ་དུ་བྱ་
བྱེད་བརྩམས་པ་ལས། ང་ཚོའི་སེམས་པ་ཆུ་ལ་ཆུ་བཞག་ལྟར་གྱུར་ཅིང་། ལབ་གླེང་བྱེད་
ཚེ་སྣང་བ་སྐྱིད་དེ་བག་དྲོ་པོ་བྱུང་།
རྣ་བ་བླགས་ཏེ་ཉན་པ་ནི་སློབ་གསོ་གཏོང་ཐབས་ལེགས་ཤོས་ཤིག་ཏུ་ཁོ་བོས་འདོད།
ཅིའི་ཕྱིར་ཟེར་ན། གང་དེས་བྱིས་པས་རང་གི་འཇོན་ནུས་ག་འདྲ་ཡིན་པ་ངོས་ཟིན་པར་
བྱེད་པའི་དུས་མཉམ་དུ། བྱིས་པ་ཁོ་ཚོར་སེམས་ཁུར་དང་གུས་བརྩི་བྱས་པའང་ཞོར་ལ་
མཚོན་གྱི་ཡོད། ཐབས་དེ་བསྟེན་པ་ཡིན་ན། ཁོ་ཚོས་མཐོང་ཆུང་དང་འཕྱ་དམོད་མྱོང་མ་
དགོས་པར་ལྟ་ཚུལ་ཅི་ཡོད་སྦ་གསང་མེད་པ་དང་། འཛེམ་དོགས་བྲལ་བ། རང་མོས་རང་
དབང་གིས་བརྗོད་ཐུབ་ཀྱི་འདུག དེ་ལྟ་ན་རང་ཁྱིམ་ནས་སློབ་གྲྭའི་བར་དུ་དང་། དེ་ནས་
སྤྱི་ཚོགས་ཀྱི་ལས་ལ་ཞུགས་ཀྱང་སྤོབས་སེམས་དང་དྲང་སྙོམས་ཀྱི་ངང་ལ་ལས་དོན་
རྣམས་གཞན་ལ་བརྟེན་མ་དགོས་པར་ཐག་ཆོད་ཀྱི་ཡོད།
སེམས་རྣལ་མོས་འཆད་རེས་ཉན་རེས་དང་བཤད་རེས་གཏམ་རེས་བྱེད་པ་ནི་
ཐབས་ཤེས་དང་ལྡན་དགོས་པའི་ཆོས་ཅན་ཞིག་ཀྱང་ཡིན་ཏེ། ཡུལ་དུས་ཚུལ་གསུམ་ལ་
བལྟོས་དགོས་པ་དཔེར་ན། བྱིས་པའི་སེམས་ཀྱི་འཕྲོ་འདུ་རྒོད་དུས་སམ་ཡང་ན་གཅིག་
པུ་ཉིད་ལ་སོས་དལ་དུ་སྡོད་འདོད་པའི་རེ་བ་ཡོད་དུས། ཡུལ་དུས་བབ་མིན་དུ་ཅི་དྲག་
གང་དྲག་འདྲི་བ་འོས་མ་ཡིན། དེ་དུས་སུ་ནི་འོ་བྱེད་པ་དང་བྱིལ་བྱིལ་བྱེད་པའི་དགོས་
པའང་ཡོད། སྐབས་ལ་ལར་ངས་ཁ་ནས་བཤད་སྟབས་མི་བདེ་བའི་ཚིག་དག་ཤོག་གུར་
བྲིས་ཏེ་སྤྲད་པ་ཡིན་ལ། ཡི་གེར་བཀོད་པ་དེས་ཀྱང་བརྗོད་འདོད་གང་དེ་གཟབ་ནན་
ཆེར་མཐོང་དང་བཅོས་མིན་བདེན་ཐུབ་ཡིན་པ་སྟོན་གྱི་ཡོད།
ངེད་གཉིས་གཅིག་སེམས་གཅིག་གིས་གོ་ཕྱིར། ངས་ཐབས་ཤེས་འདྲ་མིན་སྣ་
ཚོགས་བསྟེན་མྱོང་། ཐབས་ཤེས་དེ་དག་གིས་ཕན་ཆེན་པོ་ཐོགས་ཤིང་། དེ་སོགས་ལས་
ངས་ཁའར་གྱི་བསམ་བློ་ཇི་མ་ཇི་བཞིན་ཤེས་པའི་ཁར། ཁོ་པར་བཤད་ཤེས་གཏམ་ཤེས་
ཀྱི་ཡོན་ཏན་ཡང་འབྱོར་ཡོད་པ་ཡིན།
གཅིག་སེམས་གཅིག་ཐོག
ཁྱིམ་མིའི་བར་འགལ་བ་བྱུང་རིགས་ཕལ་ཆེ་བ་ནི་ནང་མི་ཕན་ཚུན་སེམས་ཐོག་
སེམས་བཞག་གིས་ལབ་གླེང་མ་བྱས་པས་ལན། དཔེར་ན་བྱིས་པའི་སེམས་ཁམས་སྐྱོན་
ཅན་དུ་མངོན་པའམ་ཁྱིམ་མི་ཕན་ཚུན་གློ་ཉེ་མཛའ་འབྲེལ་མེད་པ། ཡང་ན་ཕ་སེམས་
བུ་ཐོག་དང་བུ་སེམས་རྡོ་ཐོག་ཟེར་བའི་གནད་དོན་གང་ཡིན་ཀྱང་། འབྱུང་རྩ་ནི་གཅིག་
སེམས་གཅིག་གིས་མ་གོ་བའམ་ཕན་ཚུན་བསམ་ཤེས་མ་སྒོམ་པ་ལས་སོ།
བྱིས་པ་ལ་ལ་རྫུན་ལབ་རྒྱུར་གོམས་ཡོད། ངན་གོམས་དེ་འདྲ་ཆགས་དོན་ནི། ཁོས་
རང་ཉིད་དང་ཕ་མ་དག་ནམ་ཡང་འདྲ་མཉམ་གྱི་གནས་བབ་ཏུ་མེད་པ་ཚོར་བས་རེད།
ཁོ་ཚོས་འདི་སྙམ་དུ་སེམས་ཏེ། དོན་ཅི་བྱས་ཀྱང་ཕ་མས་ངའི་བསམ་པ་ཤེས་ཀྱི་མི་འདུག་
ལ། ང་དཀའ་ཁག་ལ་འཕྲད་དུས་ག་རེ་བྱེད་དགོས་པ་བཤད་འདོད་ཀྱང་མེད། ལར་སྐྱོན་
ཆ་བཟོས་པ་ཡིན་ན་ག་དུས་ཡིན་ཀྱང་ཚ་གཅུན་དང་སྐྱོན་བརྗོད་བྱེད་ཀྱི་འདུག་པར་
སེམས་པ་དེ་ལྟ་བས་ན། བྱིས་པས་སྐད་ཆ་ཁོག་ཏུ་སྦེད་དེ་དྲང་པོར་བརྗོད་ཐུབ་ཀྱི་མི་
འདུག
གཅིག་སེམས་གཅིག་གིས་ཤེས་པ་ལ་ཕན་ཚུན་བཟོད་སྒོམ་དང་། ཡིད་ཆེས། བརྩི་
འཇོག སེམས་ཁུར། དང་ལེན་བྱེད་རྒྱུ་གནད་ཆེན་དུ་མཐོང་། དེ་ལས་བཟོད་སྒོམ་ཞེས་
པས་ཕ་མ་དང་བུ་ཕྲུག་སུ་ཡིན་ཀྱང་གཞན་དཔེ་རང་འགེབས་ཀྱིས་བསམ་ཤེས་སྒོམ་
དགོས་པ་བསྟན་པ་དང་། ཡིད་ཆེས་ཞེས་པས་རང་གཞན་ཀུན་ལ་བློ་གཏད་ཡོད་དགོས་
པ་བསྟན་པ་དང་། བརྩི་འཇོག་གིས་ནི་མི་གཞན་དང་ལྷག་པར་དུ་བྱིས་པའི་ཐོབ་ཐང་
སེམས་དང་བསམ་འཆར་དང་འདམ་ག་ཀུན་ཡར་ས་ནས་འཇོག་རྒྱུ་བསྟན་པ་དང་།
ཁུར་ཞེས་པས་སེམས་ལ་དྲན་པ་ཙམ་གྱིས་མི་ཆོག་པར་ཁུར་དུ་བཞེས་དགོས་པ་བསྟན་
པ་དང་། དང་ལེན་གྱིས་ནི་སོ་སོའི་ཡོན་ཏན་དང་ཁྱད་ཆོས་ཇི་བཞིན་ཤེས་ནས་དང་དུ་
ལེན་པ་བསྟན་པའོ། །
ཕ་མ་བུ་ཕྲུག་རང་གཞན་འདྲ་མཉམ་དུ་མཐོང་ཚེ། ད་གཟོད་ཁྱིམ་མིའི་བར་ལ་ལྷད་
མེད་ཀྱི་འབྲེལ་བ་ཆགས་ཐུབ་ཅིང་གཅིག་སེམས་གཅིག་གིས་ཤེས་སྲིད་ཀྱི་རེད། བདག་
གཞན་མཉམ་བརྗེ་བྱས་ན་གང་ཡང་མི་མཉེས་པ་མེད་ཅིང་མཐུན་པོ་འོང་ལ། བྱིས་པ་
ཡིན་ཀྱང་དར་མའི་གྲོས་བསྡུར་ལ་ཚུད་པར་བྱས་ན་ནི་གཅིག་ལ་གཅིག་བརྟེན་གྱི་བློ་
འདྲོང་ངེས། དུས་དེ་ཙ་ན་ཕ་མ་དག་གིས་བྱིས་པ་ཚོའི་ཧུར་སེམས་བསྐྱེད་ནུས་པ་ལས་
གཞན། རང་གི་སློབ་གསོས་ཕན་ཐོགས་ཀྱི་ཡོད་མེད་ཀྱང་ཤེས་ནས་འོང་།
ངའི་ནུ་བོར་བུ་སྙིང་རྗེ་བོ་ཞིག་ཡོད་དེ། ཁའར་ལས་ལོ་གཅིག་གིས་ཆུང་། སྐབས་
ཤིག་ལ་ཁོ་པ་ངེད་ཚང་དུ་བསྡད་ཅིང་ངེད་ཁྱིམ་མི་ཡོངས་རྫོགས་ཁོ་པར་ཞེ་དྲག་དགའ། ཁོ་
སྐྱོ་སྣང་སྐྱེ་བར་དོགས་ཏེ་ངའི་ཆུང་མས་ཤ་ཚ་སྙིང་ཉེ་དཔེ་མེད་བྱས། དུས་འགྱངས་པ་ན་
ཁའར་གྱིས་བསམས་པར། ཨ་མ་ནི་ང་ལ་བལྟོས་པས་ནུ་བོ་ལ་དགའ་ཡི་འདུག་སྙམ་མོ།།
ཁའར་གྱིས་ཐ་ན་འདི་སྙམ་དུ་སེམས་ཏེ། ང་དང་ནུ་བོ་གཉིས་ཁ་མཆུ་རྩོད་གླེང་
བྱེད་པའི་དབང་དུ་བཏང་ནའང་། ངའི་ཨ་མ་ནུ་བོའི་ཕྱོགས་ནས་འགྲེང་ངེས་པར་ཆ་
འཇོག་བྱས། ཕ་མའི་བྱམས་བརྩེ་ཁྱབ་མཉམ་དུ་སྤྱོད་པར་མ་དགའ་བའི་དབང་གིས་
འཁང་སེམས་སྐྱེ་བའམ་བར་རྒྱག་བྱེད་པ་ནི་བྱིས་དུས་སུ་བྱུང་དང་འབྱུང་བ་ཆོས་ཉིད་
རེད། དེ་ལྟ་ནའང་། ནུ་བོར་གྲོགས་སུ་བསྡེབས་པ་ལས་ཁའར་ལ་ཆེ་བཀུར་ཆུང་བྱམས་
ཀྱི་ཀུན་སྤྱོད་བསླབས་ཏེ་མི་གཞན་དང་འབྲེལ་འདྲིས་བྱེད་ཤེས་བྱ་འདོད་པ་ནི་ངའི་ཆུང་
མའི་བསམ་སྟངས་ཡིན་ཕྱིར།ཆུང་མས་ཁའར་གྱིས་བསམ་ཚུལ་དེ་འདྲ་བསྟན་པར་ཚིག་
རྩུབ་ཀྱིས་བརྙས་པ་མེད་ཅིང་སྤྱོས་པའང་མེད།ལྡོག་སྟེ་ནན་ཏན་དུ་བརྣན་ཏེ་སྨྲས་པ།
"ངས་བལྟས་ན། ཁྱོད་བུ་སྤུན་གཉིས་ནི་བྱིས་པ་ཡ་རབས་བསམ་ཤེས་གཉིས་རེད།
དེང་ཕྱིན་ཆད་ཁྱོད་རང་གཉིས་ཇི་ལྟར་འགྲིག་མཐུན་འོང་ན་དེ་ལྟར་གྱིས། འགྲིག་མི་
འགྲིག་བྱུང་ན་ང་ལ་སྐད་ཆ་མེད། ཁའར། ལོ་ཆེ་བ་ཁྱོད་རེད། ཁྱོད་ཀྱིས་ནུ་བོར་བརྙས་
བཅོས་མི་བྱེད་པ་ང་ལ་ཡིད་ཆེས་ཡོད། ”ཅེས་ཏེ་ལྟ་སྐྱོང་གི་འགན་ཁུར་ཁའར་གྱི་ཐོག་
ཏུ་བཀལ། དེ་ནས་བཟུང་བྱིས་པ་གཉིས་མཛའ་བ་རྡོ་རྗེ་སྤུན་གྲོགས་སུ་གྱུར་ཏེ་འབྲལ་
དུ་མེད། ཆུང་མས་གོ་བསྐོན་བྱས་པར་རྟེན་ཅིང་འབྲེལ་བ་ལས་ཁའར་གྱིས་རང་ཉིད་
ཁྱིམ་ཚང་གི་འགན་ཐེག་རུང་གི་མི་ཞིག་ཡིན་པའི་ངེས་ཤེས་རྙེད་ཅིང་། ནུ་བོར་ལྟ་སྐྱོང་
བྱེད་རྒྱུ་ནི་རང་གི་འོས་འགན་ཞིག་ཏུ་བསམས་ནས། ལྷད་མེད་རྣམ་དག་གིས་ནུ་བོ་དང་
མཉམ་དུ་རོལ་རྩེད་རྩེ་བཞིན། དཔེ་ཀློག་བྱེད་བཞིན།གཏམ་རྒྱུད་འཆད་བཞིན་སྤྲོ་དགའི་
དཔལ་ལ་རོལ་བ་ལས་ག་ལེ་ག་ལེར་བྱིས་བློ་སྨིན་སོང་།
ངས་ཁའར་གྱི་སྐྱོན་ཆ་མཐོང་ཡང་ཁོ་པས་རང་སྐྱོན་རང་སེལ་བྱ་བའི་གྲོགས་
བྱེད་པ་མ་གཏོགས་བཙན་པོ་དབང་ཡོད་བྱས་པ་མིན། སྐབས་ལ་ལར་ངས་ཁོ་པ་ལོ་རྒན་
བློ་འདོན་པའི་ཚད་དུ་བཀུར་ཞིང་ང་རང་ལོ་གཞོན་བློ་འདྲི་བའི་ཚུལ་དུ་བསྡད་ནས་བློ་
འདྲི་གྲོས་གསུམ་ཞུས། ཚུལ་དེས་ངེད་ཕ་བུས་ཕན་ཚུན་ལ་བསམ་ཤེས་སྒོམ་ཐུབ་པར་མ་
ཟད། ཕ་བུའི་བརྩེ་བ་དང་དུངས་ཞེན་ཡང་ཟབ་ནས་ཟབ་ཏུ་ཕྱིན།
ཕན་ཚུན་ལ་བསམ་ཤེས་སྒོམ་ཐུབ་ཚེ་གནད་དོན་ཡོད་ཚད་ཐག་གཅོད་རྒྱུ་སླ།
ཐེངས་ཤིག་ལ། ཁའར་གྱིས་འགྲུལ་པ་ཆུང་ཆུང་དེ་ཁྲིད་ནས་ཞིང་ཁར་དགའ་རྩེད་དུ་
འགྲོ་བའི་རེ་བ་བརྒྱབ། ངས་ཉི་ནུབ་སྔོན་ལ་ངེས་པར་ཕྱིར་འབྱོར་དགོས་པའི་དུས་བཅད་
དེ་ཁོ་ཚོ་འགྲོ་རུ་བཅུག འོན་ཀྱང་ཁོ་ཚོ་ས་རུབ་ནས་མ་གཏོགས་ཕྱིར་མ་སླེབས། དུས་
བཅད་ནང་ལྟར་ཕྱིར་མ་སླེབས་པ་ལ་སྐྱོན་བརྗོད་ཁ་རུ་ཁ་ཐུག་ཏུ་བྱས་མེད། དེ་ཕྱིས་ཡང་
བསྐྱར་རྩེ་རུ་འགྲོ་རྒྱུའི་རེ་བ་བརྒྱབ་པ་ན། ངས་སེམས་པ་སྡུག་མདོག་དང་བཅས་ཏེ་སྨྲས་པ།
"ཁྱོད་ཀྱི་ཨ་མ་ངེད་གཉིས་ཁྱོད་ཚོ་དུས་བཅད་ལྟར་ཕྱིར་མི་འབྱོར་བ་ལ་སེམས་
སྡུག་གི ཁྱོད་ཀྱིས་ཨེ་ཤེས་ཐལ། ཐེངས་སྔོན་མར་ང་ཚོ་བྲེལ་འཚུབ་ཀྱི་དབང་གིས་
དབུགས་ཆད་ལ་ཁད་བྱས། ཁྱོད་ཚོར་ཅི་ཞིག་བྱུང་སོང་སྙམ་ཏེ་ཁྱོད་ཀྱི་ཨ་མས་ངུ་སྐད་
ཀྱང་བརྒྱབ་སོང་། ད་ཇི་ལྟར་བྱས་ན་བཟང་ངམ།"
གནད་དོན་གྱི་ཐག་གཅོད་དབང་ཁོ་པར་སྤྲད་པས་ཁོ་ཁ་བཤད་དོན་ལ་མི་གནས་
ཐུ་མེད་ཡིན་ཞིང་། དེ་ནས་བཟུང་དུས་ལྟར་མ་སླེབས་པའི་དོན་བྱུང་མེད། ལྷན་དུ་གྲོས་
མོལ་བྱས་པ་བརྒྱུད། ཁོ་ཚོར་བསམ་ཤེས་དང་། ཁས་ལེན། ཡིད་ཆེས་སོགས་ཀྱི་གལ་ཆེན་
རང་བཞིན་ཤེས་སུ་འཇུག་དགོས་ལ། གྲོས་ཁ་གཅིག་ཏུ་མོལ་བའི་རྣམ་པ་དེས་གཞན་
ལ་བསམ་ཤེས་སྒོམ་པའི་གོམས་གཤིས་ཡག་པོ་ཆགས་པར་བྱེད་ཅིང་། རང་ཉིད་གཞན་
སར་བསྡད་དེ་བསམ་བློ་གཏོང་བའི་ཤེས་རྒྱ་སྐྱེད་པར་བྱེད། གལ་སྲིད་ཁོ་ཚོ་དུས་ལྟར་མ་
འབྱོར་བ་ལ་གྲོས་མོལ་གྱིས་མ་ཡིན་པར་བརླང་ཚིག་རྩུབ་མོས་སྐྱོན་བརྗོད་ཚ་ནན་བྱས་
པ་ཡིན་ན། ཁོ་ཚོས་ཕ་མའི་དཀའ་ཁག་མི་ཤེས་པར་མ་ཟད། དེ་ལས་ལྡོག་སྟེ་གཤིས་ཀ་ཇེ་
སྡུག་ཇེ་ཞན་དུ་འགྲོ་སྲིད་ཀྱི་རེད།
ཕན་ཚུན་བསམ་ཤེས་སྒོམ་པ་དང་དྲན་སྟངས་བརྗེ་རེས་བྱེད་རྒྱུ་ནི་ཤིན་ཏུ་གལ་
ཆེན་པོ་རེད། བྱིས་པ་མ་འོངས་པའི་སྤྱི་ཚོགས་འཚོ་བར་གོམས་ལོབས་འབྱུང་མིན་ནི་
ཁྱིམ་ཚང་གི་སློབ་གསོའི་བཟང་ངན་ལ་འབྲེལ་བ་དམ་པོ་ཡོད། བྱིས་དུས་སུ་ཁྱིམ་མི་དང་
འབྲེལ་འདྲིས་ལེགས་པོར་བྱེད་ཤེས་ཚེ། ཕྱིས་ཀྱི་སྤྱི་ཚོགས་གང་དུ་ཕྱིན་ཀྱང་མི་གཞན་
དང་འབྲེལ་འདྲིས་འགྲོ་འོང་བདེ་བླག་གིས་བྱེད་ཤེས། གལ་ཏེ་སུ་ཞིག་གིས་གཞན་
སེམས་མ་ཤེས་པར་རང་ཉིད་ཀྱི་དྲན་སྟངས་ཁོ་ན་རྒྱུ་མཚན་དུ་བྱས་ནས་ཨུ་ཚུགས་
མཐར་སྐྱེལ་བྱེད་ན་ནི། གང་དེས་རང་གི་ལྟ་ཚུལ་ནམ་ཡང་བདེན་པ་ཡིན་ལ་གཞན་གྱི་
ལྟ་ཚུལ་ནམ་ཡང་རྫུན་པ་ཡིན་པར་སྙམ་ངེས་རེད།
བློ་ཁོག་ཆུང་ཞིང་སེམས་རྒྱ་གུ་དོག་པོའི་མི་ཞིག་གིས་གཞན་ལ་བསམ་ཤེས་སྒོམ་པ་
ཤིན་ཏུ་དཀོན་ཞིང་། གཞན་གྱི་ཁྱད་ཡོན་མཐོང་དུ་མེད། དེའི་ཕྱིར་ན་གཞན་དང་བསམ་
ཚུལ་བརྗེ་རེས་བྱེད་རྒྱུ་དེ་བས་ཀྱང་ཁག་པོ་རེད། དེ་ལྟ་བུའི་བྱིས་པ་ནི་ནར་སོན་རྗེས་
ཀྱང་གཞན་ལ་བསམ་ཤེས་སྒོམ་དུ་མེད་པས་གཞན་དང་མཉམ་འབྲེལ་བྱེད་པ་དཀའ་
ཙམ་གདའ། དེ་ལ་ནི་རྨད་དུ་བྱུང་བའི་ཤེས་འཇོན་ཡོད་དུ་ཆུགས་ཀྱང་། རང་གཞན་
དོན་ཀུན་འགྲུབ་ཏུ་མེད་དེ། རྒྱུ་མཚན་ནི་ཁོས་རང་གིས་རང་ལ་སེམས་ཀྱི་གེགས་བཟོས་
ཡོད་པས་སོ། །དེའི་ཕྱིར། བྱིས་པ་སྒོ་གསུམ་ཡོན་ཏན་གྱིས་ཕྱུག་པ་ཞིག་འབྱོན་པར་བྱེད་
ན་ནི། གཞན་ལ་བསམ་ཤེས་སྒོམ་ཚུལ་ཅིས་ཀྱང་གོམས་དགོས་ལ། གཞན་དང་གཞན་
ལ་འབྲེལ་འདྲིས་འགྲོ་འོང་བྱེད་པའི་རྨང་གཞིའི་འབྱུང་སྤུས་འདི་མ་མཐར་ཡང་ཡོད་
དགོས་པ་ཡིན།

ལེའུ་བཅུ་དྲུག་པ།
སློབ་གསོའི་མཐར་ཐུག་ཡོན་ཏན་བློ་སྦྱོང་ཡིན།

ངས་བསམས་ན། ཡོངས་སུ་གྲུབ་པའི་སློབ་གསོ་ནི་བྱིས་པ་སྤྱོད་ཡོན་ཉིས་
ལྡན་འབྱོན་རྒྱུ་དེ་ཡིན་ཕྱིར། ངས་ཁའར་སྤྱོད་ཡོན་ཉིས་འཛོམས་ཤིག་འབྱོན་སླད་ནུས་
ཤུགས་ཆེན་པོ་བརྒྱབ།
གལ་ཏེ་སུ་ཞིག་ལ་ཤེས་བྱ་ཁོ་ན་ལས་མེད་ཚེ། དེ་ནི་ཉམ་ཆུང་ཕུ་བཏབ་མི་ཐེག་
པའི་དཔེ་ཆ་པ་ནུས་མེད་ཅིག་མ་གཏོགས་མེད་ལས་ཆེ། མི་དེ་ལྟ་བུས་དོན་ཆེན་མི་
འགྲུབ་སྟེ། བུ་ཁའར་དེ་འདྲར་གྱུར་ན་ནི་ངའི་སློབ་གསོ་ཕམ་པ་ནས་རབ་ཏུ་ཕམ་པའོ། །
ཡང་གལ་ཏེ་སུ་ཞིག་ཤ་གནད་ཚིལ་རྒྱས་ཤིག་མ་གཏོགས་ཀུན་སྤྱོད་ཡོན་ཏན་བླློ
དང་མི་ལྡན་ན། དེའི་གཟུགས་སྟོབས་ཆེ་ཡང་སྙིང་པོ་ཡོད་པ་ཆེར་མ་མཐོང་།
ཡོན་ཏན་བྱང་ཆུབ་པར་བྱས་པ།
གང་སུ་དག་བྱིས་པའི་མི་ཚེ་དགའ་བདེས་ཁྱབ་ཅིང་ཕུན་ཚོགས་གྱ་ནོམ་སྣང་བར་
བྱེད་འདོད་ན་ནི། ཁོ་ཚོར་རྩོམ་རིག་སྒྱུ་རྩལ་གྱི་ཤེས་བྱ་དང་བློ་སྦྱོང་ཡོད་དུ་འཇུག་དགོས།
གལ་ཏེ་བྱིས་པའི་འཚོ་བར་དེ་དག་གིས་སྟོངས་ཚེ་སྐྱོ་ཤས་ཆེ་བའི་མྱ་ངམ་ཐང་དུ་འཚོ་བ་
དང་གཉིས་སུ་མེད།
ངས་བསམས་ན། ཡོངས་སུ་གྲུབ་པའི་སློབ་གསོ་ནི་བྱིས་པ་སྤྱོད་ཡོན་ཉིས་ལྡན་
འབྱོན་རྒྱུ་དེ་ཡིན་ཕྱིར། ངས་ཁའར་སྤྱོད་ཡོན་ཉིས་འཛོམས་ཤིག་འབྱོན་སླད་ནུས་ཤུགས་
ཆེན་པོ་བརྒྱབ།
གལ་ཏེ་སུ་ཞིག་ལ་ཤེས་བྱ་ཁོ་ན་ལས་མེད་ཚེ། དེ་ནི་ཉམ་ཆུང་ཕུ་བཏབ་མི་ཐེག་
པའི་དཔེ་ཆ་པ་ནུས་མེད་ཅིག་མ་གཏོགས་མེད་ལས་ཆེ། མི་དེ་ལྟ་བུས་དོན་ཆེན་མི་འགྲུབ་
སྟེ། བུ་ཁའར་དེ་འདྲར་གྱུར་ན་ནི་ངའི་སློབ་གསོ་ཕམ་པ་ནས་རབ་ཏུ་ཕམ་པའོ། །
ཡང་གལ་ཏེ་སུ་ཞིག་ཤ་གནད་ཚིལ་རྒྱས་ཤིག་མ་གཏོགས་ཀུན་སྤྱོད་ཡོན་ཏན་དང་
མི་ལྡན་ན། དེའི་གཟུགས་སྟོབས་ཆེ་ཡང་སྙིང་པོ་ཡོད་པ་ཆེར་མ་མཐོང་། གཅིག་བྱས་ན་
དེའི་རིགས་ནི་གཉའ་རེངས་སྤྱོད་པ་རྩུབ་ཅིང་གཤིས་རྒྱུད་བཅོས་དཀའ་བར་ཡོད་ཀྱང་
སྲིད་ལ། ཤེད་ངོམ་ཤུགས་འཚོང་གིས་འཚོ་བ་ཙམ་ལས་སྤྱི་ཚོགས་ལ་ལག་རྗེས་ཆེན་པོ་
འཇོག་མི་ནུས་ཤིང་། གཞན་ཡང་ཁག་ཅིག་ལ་རིག་གནས་ཡོན་ཏན་མེད་དེ་བླུན་རྨོངས་
ཤེས་དམན་དུ་ཡོད་ཕྱིར། དེའི་རིགས་ཀྱིས་སེམས་ཅན་གྱི་དོན་བྱེད་མི་ནུས་པར་མ་ཟད།
སྟབས་ཉེས་ན་བྱ་ངན་བྱུར་གྱི་སྣ་འདྲེན་དུ་འགྱུར་བའང་ཡོད།
ངས་ཁའར་ལ་ཤེས་བྱ་ཁོ་ན་བསླབས་པ་མ་ཡིན་པར། ཡོན་ཏན་སྣ་སྒོ་མོ་ནས་རྒྱུད་
ལ་འབྱོར་བར་བྱས། ལུས་ངག་ཡིད་གསུམ་སྒོ་ཐམས་ཅད་ནས་སྨིན་པར་བྱས་པའི་དུས་
མཚུངས་སུ། ཁོའི་མོས་པ་སྣ་ཚོགས་ཀྱང་ཅི་ནུས་གང་ནུས་ཀྱིས་བསྐྱེད་པ་ཡིན།
ཁའར་ནི་ཁྱེའུ་དུས་ནས་གླུ་དབྱངས་དང་ཞབས་བྲོ་ལ་མོས་པ་ཞིག་འདུག ཁོའི་
ཨ་མས་དབྱངས་རྟ་ག་ལེར་དྲངས་ཤིང་རྐང་ལག་སྟངས་སྟབས་ཡུན་གྱིས་སྒྱུར་བ་ཡིན་
ན། ཁོས་ཀྱང་ངག་ནས་ཡ་ཡ་ཡོ་ཡོ་ཟེར་ཞིང་རྐང་ལག་སྟངས་སྟབས་སྒྱུར་བའི་བཟོ་སྟོན།
དེ་ནི་ལད་མོ་བྱས་པ་ཙམ་དུ་ཟད་མོད། འོན་ཀྱང་ལད་མོ་བྱེད་ཤེས་པ་དེས་ཁོའི་གསར་
གཏོད་ཀྱི་བློ་རྒྱས་པར་ཕན་ཕྱིར། ང་ཚོས་ནམ་ཡང་སྤྲོ་ཤུགས་ཆེན་པོས་ཡར་སྐུལ་བྱས་པ་
ཡིན།
མི་ཚེ་ལས་ཀྱི་བདེ་སྐྱིད་ཆེན་པོ་གཅིག་ནི་སྣང་བ་གང་སྐྱིད་ཀྱིས་སྒྱུ་རྩལ་ལ་མྱོང་
རོལ་བྱེད་རྒྱུ་དེ་རེད། སྒྱུ་རྩལ་ལས་ད་གཟོད་མི་བུའི་སེམས་ཀྱི་དུངས་ཞེན་སྟོན་པ་སླ་ལ།
ཆར་སྒོ་ཡངས་པོ་དང་མཐོང་རྒྱ་ཆེན་པོ། ཚོར་པ་རྣོན་པོའི་བློ་སྒོ་འབྱེད་བྱེད་ཀྱང་དེ་
བས་ལྷག་པ་མེད།
ངས་ཞིབ་མོ་རྣམ་དག་གིས་བུ་ལ་དགའ་ཕྱོགས་སྣ་ཚོགས་ཡོད་པར་བྱས། དེ་ཡང་
བུ་འགྲོ་འཆག་ཉལ་འདུག་གི་གནས་སྐབས་ཀུན་ཏུ་བལྟ་བྱའི་རི་མོ་དང་མཉན་བྱའི་རོལ་
མོ། གཞན་ཡང་ཡིད་དང་ཁམས་དང་སྣང་བར་མི་འཕྲོད་པ་མེད་ཅིང་དང་བ་ཅིག་ཅར་
འདྲེན་ནུས་པའི་རྒྱན་རིས་སྣ་ཚོགས་དང་ཉེར་སྤྱད་སྣ་ཚོགས་འོས་ཤིང་འཚམས་ལ་ཚད་
དང་རན་པར་བསྒྲིགས་ཡོད་ཅིང་། དེ་ག་ནང་བཞིན་ཁང་པའི་ཕྱི་ནང་ཀུན་ཏུ་རྩྭ་ལྗང་
མེ་ཏོག་དང་ལྗོན་ཤིང་གང་མཛེས་བསྟར་ལ་བརྒྱུས་ཏེ་རང་བྱུང་སྐྱེད་ཚལ་ལྟ་བུར་བཟོས།
ཕྱི་ནང་ར་བ་ཁང་ཁྱིམ་ལྟ་ན་སྡུག་པ་ཙམ་གྱིས་ཀྱང་མི་འགབ་སྟེ། གོན་པ་གོན་སྲོལ་དང་
རྒྱན་ཆ་འདོགས་ཚུལ་སོགས་ལའང་དང་དོད་ཤིན་ཏུ་ཆེ། གོན་པ་དང་རྒྱན་ཆ་ནི་རིན་
གོང་ཆེན་པོ་དང་ཁྲ་ཆིལ་དགུ་ཆིལ་དུ་མིན་ཏེ། སྤུས་གཙང་ཛར་ཛོར་མེད་ཅིང་བབ་
ཆགས་སྟབས་བདེ་ལུས་ལ་འཛའ་བ་དེ་འདྲས་རུང་གི
ཐེངས་ཤིག ཁའར་ཐང་ལ་ཙོག་པུར་བསྡད་དེ་ཅི་ཞིག་འབྲི་ཡི་འདུག ང་དལ་བ་
དལ་བུས་ཁོའི་རྒྱབ་ལོགས་སུ་སོང་ནས་བལྟས་པ་ན། ཁོས་ལྕུག་ཕྲན་ཞིག་བཟུང་ནས་བྱེ་
མའི་ཐོག་ལ་གནམ་གྱི་ཉི་མ་དང་སྤྲིན་པ། སའི་ཤིང་སྡོང་དང་མེ་ཏོག་སོགས་བྲིས་ཡོད་
པར་མ་ཟད། ཞིང་པས་ཞིང་ཁར་ཞིང་འདེབས་བཞིན་པའི་རི་མོ་ཞིག་ཀྱང་བྲིས་འདུག
ཁའར་གྱིས་དེ་ལྟ་བུའི་རི་མོ་བྱོན་ལེགས་འབྲི་ཤེས་པ་ངའི་བསམ་ཡུལ་ལས་འདས་སོང་།
ངས་སེམས་པའི་དགའ་བ་མ་ནོན་པར་ཁའར་གྱི་མགོ་ལ་བྱིལ་བྱིལ་བྱེད་ཞོར།
ཁའར། ཁྱོད་རི་མོ་འབྲི་རྒྱུར་དགའ་འམ། མ་འོངས་པར་སྒྱུ་རྩལ་པ་ཞིག་བྱེད་འདོད་དམ་
ཞེས་པར། ཁོས་རང་གིས་བྲིས་པའི་རི་མོར་ལྟ་བཞིན། རི་མོ་བྲིས་ན་སྣང་བ་སྐྱིད་པོ་རེད་
ཟེར།
དེར་ངེད་ཀྱིས་རི་མོའི་ཤོག་གུ་དང་མཚལ་སྨྱུག་སོགས་ཉོས་ཏེ་ལྕགས་ཚ་ཐོག་
རྡུང་བའི་དཔེ་ལྟར་སྦྱང་འདོད་ཡོད་ཐོག་ཏུ་མཐུན་རྐྱེན་སྦྱར་ཞིང་རི་མོ་བསླབས། ཁའར་
ཕྱིས་སུ་རི་མོ་སྒྱུ་རྩལ་མཁན་དུ་མ་སྐྱེས་ཀྱང་། བྲིས་པའི་རི་མོ་རྣམས་ནི་བྱིས་དུས་ཀྱི་བློ་
རིག་མཚོན་བྱེད་ཡིན་ཅིང་ཁོ་པ་བདེ་ཐང་དུ་ནར་སོན་པའི་དྲན་རྟེན་ཡང་ཡིན་པས།
ཁོས་བྱིས་དུས་སུ་བྲིས་པ་རྣམས་ངས་སེམས་ཆུང་བག་ཟོན་གྱིས་ཉར་ཚགས་བྱས་ཏེ་ཡོད།
དེ་ལས་གཞན་ཁོ་པའི་རྩོམ་རིག་གི་འདུན་པའང་བསྐྱེད་པ་ཡིན་ཏེ། ངས་རྟག་ཏུ་
ཉན་སྤྲོ་བའི་གཏམ་རྒྱུད་སྣ་ཚོགས་བཤད་ཅིང་། ཁོ་པས་ཀློག་འདོན་ཤེས་ཚུན་དུ། ཕུལ་
དུ་བྱུང་བའི་རྩོམ་རིག་བརྩམས་ཆོས་འོས་སྦྱོར་གྱིས་མྱོང་རོལ་བྱེད་དུ་བཅུག དེ་བས།
ཁའར་ལོ་ན་ཤིན་ཏུ་ཆུང་དུས་ནས་རྩོམ་རིག་ཁོང་དུ་ཆུད་པ་བྱུང་ཞིང་། རླབས་ཆེན་གྱི་
སྙན་ངག་པ་དག་གི་སྙན་ངག་བློ་ལ་ཤར་མར་འདོན་པར་མ་ཟད། ཁོ་པ་རང་ཉིད་ཀྱིས་
ཀྱང་སྙན་ངག་རྩོམ་ཤེས་ཀྱི་ཡོད།
ངས་དེ་ལྟར་ཁའར་རི་མོ་དང་རོལ་དབྱངས། རྩོམ་རིག་སོགས་ཀྱིས་མཚོན་པའི་
ཤེས་བྱར་དགའ་སྣང་ཡོད་པར་བྱས་པ་དེས། ཁོ་པའི་མི་ཚེ་བདེ་སྐྱིད་ཕུན་སུམ་ཚོགས་
ཤིང་།ཤེས་བྱ་ཡོན་ཏན་ལ་མངའ་བརྙེས་པ་བྱུང་ངོ་། །
བསམ་གཤིས་བཙོ་སྦྱང་བྱས་པ།
སུ་ཞིག་དུངས་ཞེན་བྲལ་བ་དེ་བསམ་བློ་དང་ཤེས་རྒྱུད་ཀྱིས་མ་བསྡུས་པའི་འཕྲུལ་
འཁོར་དང་གཉིས་སུ་མེད། གང་དེར་ཤེས་འཇོན་ཁྱད་དུ་འཕགས་པ་ཡོད་ཀྱང་། འཕྲུལ་
འཁོར་གྱི་ལྷུ་ལག་ཅིག་ལས་མ་འདས། འགྲོ་བ་མི་ནི་དུངས་ཞེན་དང་ལྡན་པའི་སེམས་
ཅན་རིགས་ཤིག་ཡིན་པའི་ཆ་ནས། བྱིས་པའི་བསམ་གཤིས་ཡག་པོ་སྐྱེད་སྲིང་བྱ་ཐུབ་
མིན་ནི་ཁོ་ཚོའི་མ་འོངས་པའི་སྐྱིད་སྡུག་ལ་ཐད་ཀར་དུ་འབྲེལ་བ་ཡོད། ངས་ནི་ཤེས་
བྱས་ཕྱུག་ཀྱང་དུངས་ཞེན་མེད་པའི་བུ་ཞིག་སྐྱེད་སྲིང་བྱ་མི་འདོད།
ཕ་མ་ཕལ་ཆེ་བས་བྱིས་པའི་བརྩེ་སེམས་ཡར་སྐྱེད་དང་བསམ་གཤིས་ཡང་དག་
བཙོ་སྦྱང་བྱ་ཕྱིར། རྟག་ཏུ་ཁོ་ཚོ་ཁྲིད་དེ་ཆོས་ཀྱི་བྱེད་སྒོ་ལ་འཇུག་ཅིང་། ཡང་ལ་ལས་
ཁྱིམ་དུ་གཅེས་རྟེན་སྲོག་ཆགས་གསོ་བ་སོགས་ཐབས་འདྲ་མིན་སྣ་ཚོགས་ལ་
བརྟེན་ནས་བྱིས་པ་ཚོ་འཚོ་བར་དགའ་མོས་ཡོད་པ་དང་། སྲོག་ཆགས་ལ་བྱམས་བརྩེ་
ལྡན་པ། སྤྱི་ཚོགས་ལ་འགན་སེམས་ཆེ་བའི་མི་ཞིག་སྐྱེད་སྲིང་བྱ་ཅི་ནུས་བྱེད་ཀྱི་འདུག
ཐབས་དེ་དག་མ་ལེགས་པ་མེད་དེ། ངས་ཀྱང་དེ་སོགས་ཀྱིས་ཁའར་ལ་སློབ་གསོ་བཏང་
བ་ཡིན།
བྱིས་པ་ཕལ་ཆེ་བའི་འཚོ་བའི་མཐུན་རྐྱེན་ཤིན་ཏུ་ལེགས་ཕྱིར། ཁོ་ཚོའི་འཚོ་བ་
དངོས་གནས་སྐྱིད་པོར་ཡོད། འོན་ཀྱང་ཕ་མ་ལ་ལས་བྱིས་པའི་བརྩེ་སེམས་ཡར་སྐྱེད་
གནང་རྒྱུ་སྣང་མེད་དུ་བཞག་པས།ལ་ལ་ཉིན་རེ་བཞིན་མི་ཆོས་དང་བྲལ་ཞིང་མི་གཤིས་
དང་མི་ལྡན་ལ། དུས་རྣམ་ཀུན་ཏུ་རང་ཉིད་ཁོ་ན་ལས་བསམ་རྒྱུ་མེད་པར་གྱུར་པ་མཐོང་
དུ་ཡོད།
དེ་འདྲ་ཡིན་དུས། ཕ་མ་དག་གིས་བྱིས་པའི་བརྩེ་སེམས་ཡར་སྐྱེད་གནང་དགོས་
ཁར། ཁོ་ཚོས་སྤྱི་ཚོགས་ལ་འགན་འཁྲི་དགོས་པའི་འདུ་ཤེས་སྐྱེད་སྲིང་བྱ་རྒྱུའང་གལ་
ཆེན་ཏེ། འདི་ནི་ཁྱིམ་ཚང་སོ་སོའི་གཡོལ་དུ་མེད་པའི་འོས་འགན་རེད།
གོང་དུ་བཤད་པ་ལྟར། ཁྱི་གུ་དང་བྱི་ལ་ནི་བྱིས་པའི་རྩེད་གྲོགས་སུ་གསོས་ཡོད་དེ།
བརྩེ་སེམས་ཡར་ཡར་སྐྱེད་བྱེད་ཡིན།
ཁའར་ལོ༣ཡིན་པའི་ཉིན་ཞིག་ལ། ཁྱིམ་དུ་འགྲུལ་པ་མང་པོ་ཞིག་འབྱོར་བྱུང་། ཁོ་
ཚོས་ཁའར་དང་དགའ་མགུ་ཡི་རང་གིས་ལ་གཏམ་ལུང་གཏམ་བཤད་སྒང་དུ། ཁྱིམ་
གསོས་ཁྱི་གུའང་ངར་ལངས་ནས་ནང་ལ་ལྡིང་འོངས། དེ་ཙ་ན་ཁའར་གྱིས་ལག་སྙོབ་
གཅིག་གིས་ཁྱི་གུའི་རྔ་མར་འཇུས་ཏེ་རང་གི་གམ་དུ་ཤུགས་ཀྱིས་དྲུད། ངས་ཚུལ་དེ་
མཐོང་བའི་སྐད་ཅིག་གཉིས་པར། ལག་པ་ཁའར་གྱི་སྐྲ་ལོའི་འཇུ་ལི་གཅིག་ལ་འཐམས་
ཏེ་བཞིན་གནག་གཉེར་མ་བསྡུས་པ་ན། ཁའར་སྐྲག་ཐག་ཆོད་དེ་ལམ་སང་འཇུས་པ་
གློད་སོང་།
ཁའར་གྱིས་འཇུས་པ་གློད་པ་དང་ངས་ཀྱང་འཐམས་པ་གློད།
ཁྱོད་ཀྱི་སྐྲ་ལ་གཞན་གྱིས་འཇུས་ན་ཅི་འདྲ་རེད། ངས་བཙན་དྲག་གི་ཚུལ་བསྟན་
ནས་དྲིས་པར།
ཁོ་པའི་གདོང་མདོག་དམར་ནག་ཏུ་གྱུར་ཏེ། འཐེན་ན་ཚ་ཡི་ཟེར།
ཁྱོད་ཚ་ན་ཁྱི་གུ་ལའང་ཚོར་པ་ཡོད་ནི་རེད། ཁོ་སྙིང་མ་རྗེ། གཞུག་ཕྱོགས་ཁྱི་གུར་
གདུག་རྩུབ་དེ་འདྲ་གཏན་ནས་སྟོན་མི་རུང་ཞེས་མྱོང་བ་དངོས་བརྒྱུད་ཀྱིས་སློབ་གསོ་
བཏང་བ་ཡིན།
བུའི་ལུས་ལ་ཚད་ལས་འདས་པའི་སྤྱོད་པ་མཐོང་དུ་ཡོད་ཚེ། ངས་དུས་རྣམ་ཀུན་
ཏུ་ངན་པ་ལང་ལ་མ་བསྐྱུར་པར་སློབ་གསོ་ཚ་ནན་བརྒྱབ་པ་ཡིན། དེ་ལྟར་བྱེད་དོན་
ཡང་གཞན་རང་སར་བཞག རང་གཞན་སར་བསྡད་དེ་བསམ་བློ་གཏོང་ཤེས་ཀྱི་ཕྱིར་དུ་
སྟེ། ངེད་ཀྱིས་གང་ལ་གང་འདུལ་གྱི་སློབ་གསོ་བཏང་བ་བརྒྱུད། ཁའར་ནི་ཁད་དང་ཡུན་
གྱིས་དུངས་ཞེན་དང་བརྩེ་སེམས་ཆེ་ཞིང་། བྱིས་པ་ཡ་རབས་སེམས་བཟང་ཞིག་ཏུ་གྱུར་
ཏེ། གང་ཟག་སེམས་ཅན་ཀུན་ལ་སྙིང་རྗེ་སྒོམ་ཐུབ་ཀྱི་ཡོད་པས། དེ་ག་ནང་བཞིན་ཁོ་
པའང་གཞན་གྱི་མོས་གུས་དང་ཡིད་སྨོན་གྱི་ཡུལ་དུ་གྱུར་ཡོད།

ལེའུ་བཅུ་བདུན་པ།
ས་སྟེང་འདི་ན་ཁའར་ལས་སྐྱིད་པ་མེད།

སྐུ་ཞབས་ཝེ་ཐིའི་སློབ་གསོའི་བྱིན་རླབས་ལས། བུ་ཁའར་ནི་འགྲོ་བ་མིའི་རིགས་
ཀྱི་ལོ་རྒྱུས་བྱུང་ཚུན་གྱི་གཏེར་དུ་སྤུངས་པའི་རྩོམ་རིག་དང་། ལོ་རྒྱུས། ས་རྒྱུས་
སོགས་ཀྱི་ཤེས་བྱར་གསལ་ཆ་ཐོན་ནས་ཡོད། འདི་ལས་མཐོང་གསལ་དུ། སྐུ་ཞབས་
ཝེ་ཐིས་བྱིས་པར་སློབ་གསོ་བཏང་བ་ལས་ཐོབ་པའི་གྲུབ་འབྲས་ནི་ངོ་མཚར་ཤིན་ཏུ་ཆེ་
སྟེ། ངོ་མཚར་དེའང་བུ་ཁའར་གྱི་མང་ཐོས་ཤེས་བྱ་ལས་དམན་རྒྱུ་ཅི་ཡང་མེད།
ངོ་མཚར་མཛད་པ་གཅིག་གིས་སྙན་གྲགས་
གནམ་འོག་ཀུན་ལ་ཁྱབ་པ།
ངའི་ངོ་ཤེས་སྐུ་ཞབས་ཇོ་སྲས་ལགས་ནི་སློབ་གྲྭ་ཞིག་གི་དགེ་རྒན་རེད།༡༨༠༨ལོའི་
ཟླ༥པར། ཁོང་གིས་ང་ལ་རེ་བ་ཞིག་ཞུས་སོང་། གང་རེད་ཟེར་ན། ཁོང་གིས་རང་གི་སློབ་
མ་ཚོའི་མདུན་དུ་ཁའར་ལ་རྒྱུགས་ལེན་ཉམས་སད་ཅིག་ཞུས་ན་བསམ་སྟེ། བྱེད་དོན་ནི་
སློབ་མ་ཚོར་ངར་སེམས་སློང་ཕྱིར་དུ་ཡིན་གསུངས། དང་ཐོག་ངས་བུ་ལ་ང་རྒྱལ་སྐྱེ་འོང་
སྙམ་སྟེ་ངོས་ལེན་ཞུ་བསམ་མེད་མོད། ཡིད་གཉིས་ཐེ་ཚོམ་བྱས་བྱས་མཐར་ངས་ཁོང་གི་
རེ་ཞུས་ཁས་ལེན་བྱས་པ་ཡིན།
དེར་ངས་རེ་བ་ཞིག་བཏོན་པ་ནི། ཁའར་ལོ་ན་ཆུང་སྟབས་སློབ་མ་མང་པོའི་མདུན་
སར་རྒྱུགས་ལེན་རྒྱུ་ཡིན་ཚུལ་ཁོ་པར་གསང་དགོས་རྒྱུ་དང་། དེར་མ་ཟད་སུས་ཀྱང་ཁོ་
པར་ངོ་བསྟོད་དང་བསྔགས་བརྗོད་ཐལ་དྲགས་བྱེད་མི་རུང་བའི་ཁ་ཆད་བཞག
དུས་ལ་ཐོན་པ་དང་ངས་ཁའར་ཁྲིད་དེ་སློབ་གྲྭར་སོང་ནས་དགེ་རྒན་གྱི་ངག་
བཀོད་ལྟར་སློབ་ཁང་དུ་ཕྱིན། སློབ་ཐུན་དེ་ནི་ཏག་ཏག་གྷི་རི་སིའི་སྐད་ཡིག་ཁྲིད་པའི་
དུས་ཚོད་དེ། སློབ་མ་མང་ཆེ་བ་ཁྲིད་དོན་དེར་འདུན་པ་མེད་པས་སུན་སྣང་སྐྱེས་ནས་
ཡོད། དེར་དགེ་རྒན་ཇོ་སྲས་ཀྱིས་སློབ་མ་རྣམས་ཀྱི་མཐོང་རྒྱ་བསྐྱེད་ཕྱིར་ཁའར་དང་དྲི་
བ་དྲིས་ལན་མཛད་པའི་འགོ་བརྩམས། དགེ་རྒན་གྱིས་སློབ་ཐུན་དེའི་ནང་དོན་གང་དང་
ཅི་དྲིས་པ་ཀུན་ལ་ཁའར་གྱིས་ལན་ཡང་དག་ཐོགས་མེད་དུ་བཏབ་ཅིང་། དེ་དང་འབྲེལ་
ཡོད་ཀྱི་གནད་དོན་ཅི་རིགས་དྲིས་པ་ཐམས་ཅད་ལའང་དྲིས་ལན་ཇི་མ་ཇི་བཞིན་
འདེབས་ཐུབ་པ་བྱུང་།
དེ་ཙ་ན་དགེ་རྒན་གྱིས་ལ་ཐིན་ཡི་གེས་བྲིས་པའི་དཔེ་ཆ་ཞིག་བཏོན་ཏེ་དཀའ་
གནད་འགའ་རེ་དྲིས་པ་ལ། ཁའར་གྱིས་བསམ་མ་དགོས་པར་དྲིས་ལན་ཤར་མར་བརྒྱབ།
ཅུང་ཙམ་ན་ཁོང་གིས་ཨི་ཐ་ལིའི་ཡི་གེས་བྲིས་པའི་དེབ་ཅིག་ཁའར་ལ་སྤྲད་དེ་ཀློག་
འདོན་བྱེད་དུ་བཅུག་ཚེ། བུས་བློ་རྒྱུགས་སྤྲོད་པ་བཞིན་ཐོགས་རྡུགས་མེད་པར་བཏོན།
དེ་ཙ་ན་ངས་ཀྱང་ཨི་ཐ་ལིའི་སྐད་ཀྱིས་དྲི་བ་འགའ་བཏོན་པར། ཁོས་དེ་ལའང་དེ་སྐད་
ཀྱིས་དྲིས་ལན་ལྷུག་པོར་བཏབ། དེ་ལྟ་དེ་ལྟར་དགེ་རྒན་གྱིས་ཧྥ་རན་སིའི་སྐད་ཀྱིས་དང་།
གྷི་རི་སིའི་སྐད་ཀྱིས་ཀྱང་དྲི་བ་མང་དག་ཅིག་དྲིས་སོང་བ་ཀུན་ལ་ཁའར་གྱིས་སྐད་ཡིག་
དེ་སོགས་ཀྱིས་ལན་རེ་རེ་བཞིན་བརྒྱབ། མཇུག་མཐར་དགེ་རྒན་གྱིས་གྲངས་རིག་གི་
རྒྱུགས་ཚད་ཅིག་བཏང་བ་དེ་ལའང་ཁའར་གྱིས་ལན་འཁྲུལ་མེད་རྫོགས་པར་བཏབ་པ་
ན། དེར་འདུས་ཀྱི་དགེ་སློབ་ཐམས་ཅད་ཧ་ལས་ཤིང་ཧང་སང་བར་གྱུར།
ཁའར་དེ་དུས་ལོ༧དང་ཟླ༡༠ཙམ་ལས་མེད་ཀྱང་། ངོ་མཚར་རྫུ་འཕྲུལ་བསྟན་པ་ལྟ་
བུའི་རྣམ་པ་དེ་ཡིས་ནི་ཁོ་བོ་ཡིན་ཀྱང་རློམ་སེམས་ཏོག་ཙམ་མི་སྐྱེ་ཀ་མེད་དུ་གྱུར།
ཉིན་འགའི་རྗེས་སུ། གནས་ཚུལ་དེ་ཚགས་པར་སོ་སོར་བརྒྱུད་འགོད་ཀྱིས་གདེང་
འཇོག་ཚད་མཐོན་པོ་བྱས་རྐྱེན། ཁའར་གྱི་མཚན་སྙན་གྲགས་འཇར་མན་ཡོངས་ལ་ཁྱབ།
མཐོང་ཐོས་དེའི་དབང་གིས་འཇར་མན་གྱི་ཆེད་མཁས་པ་དང་སློབ་གསོ་མཁན་གཅིག་
རྗེས་གཉིས་མཐུད་དུ་ཕེབས་འབྱོར་བྱུང་ནས། བཅར་འདྲི་དང་རྒྱུགས་ལེན་ཉམས་སད་
རབ་དང་རིམ་པ་བྱས་པ་ལས། ཁོང་ཚོ་ཁའར་གྱི་ཤེས་རབ་ལ་ཡིད་སྨོན་མི་འཆོར་བ་མེད་
ཅིང་། ཐོས་པ་བརྒྱ་ལས་མཐོང་བ་གཅིག་ལྷག་ཅེས་ཁ་མང་བསྔགས་བརྗོད་ཡང་ཡང་
མཛད།
ཁའར་གྱིས་འཚམས་འདྲིར་འབྱོར་ཚད་ལ་བློ་བག་ཕེབས་ཤིང་གུས་ལུགས་
མ་ཉམས་པའི་ངང་ལབ་གླེང་བྱེད་ཀྱི་ཡོད་ཅིང་། ངས་ཀྱང་ཁོ་པར་རྟག་ཏུ་འདི་ལྟར་
གདམས་ཏེ། ག་དུས་ཡིན་ཀྱང་ང་རྒྱལ་ཁེངས་དྲེགས་ཀྱི་བློ་སྐྱེ་མི་རུང་ཞེས་སོ། །གང་ལྟར།
ཁའར་ནི་ནམ་རྒྱུན་དང་གཉིས་སུ་མེད་དེ། རང་སེམས་རང་གིས་ཁ་ལོ་སྒྱུར་ནུས་སུ་ཡོད་
ལ། གྲུབ་འབྲས་ཆེན་པོ་ལོན་པ་དེ་ལས་ང་རྒྱལ་ཁེངས་དྲེགས་ཀྱི་དབང་དུ་སོང་བའང་
མེད། དེ་འདྲ་ཡིན་ཙང་། ཁོ་བོའང་དགའ་མགུ་ཡི་རང་ཞིང་བློ་བདེ་སེམས་སྐྱིད་དུ་ཡོད།
ལེབ་ཟེ་སློབ་གྲྭ་ཆེན་མོ་ཡི་སློབ་བསྡུའི་བརྡ་ཐོ།
འཇར་མན་འདི་གནའ་ནས་བཟུང་ཡོན་ཏན་པ་ལ་བརྩི་བཀུར་ཤིན་ཏུ་ཆེ། དེའང་
ང་ཚོའི་རྒྱལ་ཁབ་འདི་འབྱོར་ཕྱུག་མངའ་ཐང་རྒྱས་ལ་དམངས་རྣམས་བློ་སྤོབས་སྙིང་
སྟོབས་ཆེ་བའི་རྒྱུ་རྐྱེན་གལ་ཆེན་ཞིག་རེད།
ཁའར་ནི་བློ་རིག་གཞན་ལས་འཕགས་ཕྱིར། རིང་པོ་མ་ཐོགས་པར་སྙན་གྲགས་
རླུང་ལྟར་ཁྱབ་ཅིང་ཀུན་གྱིས་ངོ་ཤེས་པར་གྱུར། དེ་ཙ་ན་ལེབ་ཟེ་སློབ་གྲྭ་ཆེན་མོས་ཁའར་
དེ་གའི་སློབ་མར་བསྡུ་རྒྱུའི་ཐག་བཅད་ཅིང་། འདི་གའི་སློབ་འབྲིང་གི་སློབ་གཙོ་རབ་
འབྱམས་པ་གང་དེར་མངགས་བཅོལ་གྱིས། ཚོད་བགམ་ཉམས་སད་ཀྱི་ཁ་རྒྱུགས་ཡིག་
རྒྱུགས་ལྷན་དུ་བླངས།
ཁ་རྒྱུགས་ཡིག་རྒྱུགས་གང་ཡང་གཟབ་ནན་དུ་ལེན་པའི་སྣང་བ་མི་སྟེར་ཕྱིར།
དགེ་རྒན་རབ་འབྱམས་པ་དེས་ཁ་བརྡ་ལབ་གླེང་གི་ཚུལ་དུ་དྲི་བ་དྲིས་ལན་མཛད་དེ།
རྒྱུགས་ཚད་བཏང་བའི་དུས་ཚོད་ནི། ༡༨༠༩ལོའི་ཟླ༡༢པའི་ཚེས༡༢ཉིན་ཡིན། མཇུག་
རྫོགས་པ་ན། དགེ་རྒན་རབ་འབྱམས་པས་ཁའར་སློབ་གྲྭར་བསྡུ་རུང་གི་སློབ་ཞུགས་
བདེན་དཔང་ཡི་གེ་ཞིག་ཕྱག་བྲིས་གནང་བ་གཤམ་གསལ་ལྟར།
"དེ་རིང་ཁོ་བོའི་རེ་ཞུས་ལྟར། ལོ༩ཙམ་གྱི་ཁའར་ཝེ་ཐི་ལ་རྒྱུགས་ཚད་བཏང་བ་
ཡིན། གྷི་རི་སིའི་སྐད་ཀྱི་རྒྱུགས་གཞི་ནི《ཨི་ལི་ཨ་སིའི་གཏམ་རྒྱུད》ལས་བདམས་པ་
དང་། ལ་ཐིན་སྐད་ནི《ཨེ་ལི་ཆི་སི》ལས་བདམས། ཨི་ཐ་ལིའི་སྐད་ནི་ཀ་ལི་ལེའོ་ཡི་
བརྩམས་ཆོས་ལས་བདམས་པ་ཡིན། གཞན་ཡང་ཧྥ་རན་སིའི་སྐད་ཀྱི་དེབ་ལས་ཀྱང་
ཚན་པ་འགའ་བཤུས་ཏེ་རྒྱུགས་ལེན་ཉམས་སད་བྱས། གོང་གསལ་རྒྱུགས་གཞི་ཐམས་
ཅད་དོན་ཟབ་གོ་དཀར་ཡོད་མོད། འོན་ཀྱང་ཁའར་གྱིས་དྲིས་ལན་མཐའ་དག་འཁྲུལ་
མེད་ཡང་དག་ཏུ་བཏབ་སོང་།
ཁའར་ནི་སྐད་བརྡ་ལ་བྱང་ཡོད་པར་མ་ཟད། མཐོང་ཐོས་ཤེས་རྒྱ་ཡངས་ལ། གོ་
སྟོབས་ཤིན་ཏུ་ཆེ་བ་ཞིག་འདུག སྒོ་ཀུན་རབ་ཏུ་སྨིན་པའི་ན་གཞོན་འདི་ཉིད་ཁོ་པའི་
ཕ་སྐུ་ཞབས་ཝེ་ཐི་ལགས་ཀྱི་ཐུགས་རྗེ་རུ་ངར་ཞིབ་ཚགས་ཀྱི་སློབ་གསོས་བསྐྱེད་པ་རང་
རེད། ངེད་ཀྱིས་འདི་སྙམ་དུ་སེམས་ཏེ། བྱིས་པར་སློབ་གསོ་གཏོང་ཐབས་འདི་ནི་ཀུན་
གྱིས་གཙིགས་མཐོང་ཆེས་ཆེར་གནང་རིན་ཡོད་པ་ཞིག་རེད་སྙམ། གཟེངས་སུ་ཐོན་པའི་
ན་གཞོན་འདིར་སློབ་གྲྭ་ཆེན་མོའི་སློབ་ཞུགས་ཆ་རྐྱེན་ཡོངས་སུ་ཚང་འདུག་ན། ཁོ་པའི་
སློབ་གཉེར་མཐའ་འཁྱོལ་འོང་བའི་དགོས་དབང་དུ། ན་གཞོན་འདི་སློབ་གྲྭ་ཆེན་མོར་
སློབ་གཉེར་བྱེད་དུ་འཇུག་རྒྱུ་ནི་དགོས་གལ་ཆེ་བར་མཐོང་།"
དགེ་རྒན་རབ་འབྱམས་པའི་བདེན་དཔང་ཡི་གེ་ལེབ་ཟེ་སློབ་གྲྭ་ཆེན་མོར་འབྱོར་
བ་དང་། སློབ་གྲྭའི་གཞུང་ཕྱོགས་དེ་འཕྲལ་དུ་མོས་མཐུན་བྱུང་ཞིང་། ལོ་རྗེས་མའི་ཟླ་
དང་པོའི་ཚེས༡༨ཉིན་སློབ་གྲྭར་འབྱོར་དགོས་པའི་དགོངས་བཞེས་བཀའ་ཁྲོལ་གནང་།
སློབ་གཉེར་དུ་འགྲོ་ཉིན་དེར་ངས་ཁའར་ཁྲིད་དེ་སློབ་གྲྭར་སོང་། ང་ཚོར་སློབ་
གཙོའི་ཞལ་མཇལ་ཐོབ་ཅིང་གསུང་གླེང་ཞིབ་རྒྱས་གནང་བའི་སྐལ་བ་ཤར། མཇུག་
མཐར་སློབ་གཙོ་ལགས་ཀྱིས་གྲོང་ཁྱེར་གྱི་དབང་འཛིན་པ་ཚོར་གསུང་འཕྲིན་མཛད་
གནང་བ་འདི་ལྟར།
"ཁའར་ཝེ་ཐི་ནི་གྲོང་གསེབ་ཅིག་གི་ཆོས་རྫི་རབ་འབྱམས་པ་ཝེ་ཐི་ལགས་ལ་
འཁྲུངས་པའི་བུ་རེད་འདུག ཁོ་པ་ལོ༩ཙམ་ལས་མེད་ཀྱང་། བློ་རིག་དང་ཤེས་བྱ་ནི་ལོ་
བཅོ་བརྒྱད་བཅུ་དགུའི་ན་གཞོན་ཕལ་བ་ལས་ཀྱང་ལྷག་པ་མཐོང་ལ། དེ་ནི་ཁོ་པའི་ཕ་
ཡབ་ཀྱི་ཁྱེའུ་དུས་སློབ་གསོའི་མཛད་རྗེས་ཡིན་པ་བསྙོན་དུ་མེད།
ཁའར་ནི་ཧྥ་རན་་སིའི་སྐད་དང་།། ཨི་ཐ་ལིའི་སྐད། ལ་ཐིན་གྱི་སྐད། དབྱིན་ཇིའི་
སྐད། གྷི་རི་སིའི་སྐད་བཅས་ལ་བྱང་ཆུབ་ཐོག སྙན་ངག་དང་རྩོམ་ཡིག་ལོ་ཙཱ་བྱ་བར་
ཐོགས་རྡུགས་བྲལ། ཉེ་ལམ་མཁས་པ་གང་ཇི་སྙེད་ཀྱིས་ཁོ་པར་ཉམས་སད་ཀྱི་རྒྱུགས་
ཚད་བཏང་བ་ལས། ཁོ་པའི་མང་ཐོས་ལ་མཁས་རྒུ་ངོ་མཚར་མ་སྐྱེས་པ་མེད། གཞན་དུ་
ན་ཁོ་པས་ས་སྐྱོང་རྒྱལ་པོའི་བཀའ་རྒྱུགས་ཀྱང་ཕུལ་ཡོད་འདུག དེ་ལྟ་ན། བྱིས་པར་གང་
ལ་གང་འཚམས་ཀྱི་ཁྱེའུ་དུས་སློབ་གསོ་བཏང་ན་ནི། གང་དེའི་རིག་པ་བློ་ཡུལ་ལས་
འགོངས་པའི་ཚོད་དུ་རྒྱས་ངེས་ཡིན་པ་དེ་ལྟ་རེད།
སྐུ་ཞབས་ཝེ་ཐིའི་སློབ་གསོའི་བྱིན་རླབས་ལས། བུ་ཁའར་ནི་འགྲོ་བ་མིའི་རིགས་
ཀྱི་ལོ་རྒྱུས་བྱུང་ཚུན་གྱི་གཏེར་དུ་སྤུངས་པའི་རྩོམ་རིག་དང་། ལོ་རྒྱུས། ས་རྒྱུས་སོགས་ཀྱི་
ཤེས་བྱར་གསལ་ཆ་ཐོན་ནས་ཡོད། འདི་ལས་མཐོང་གསལ་དུ། སྐུ་ཞབས་ཝེ་ཐིས་བྱིས་
པར་སློབ་གསོ་བཏང་བ་ལས་ཐོབ་པའི་གྲུབ་འབྲས་ནི་ངོ་མཚར་ཤིན་ཏུ་ཆེ་སྟེ། ངོ་མཚར་
དེའང་བུ་ཁའར་གྱི་མང་ཐོས་ཤེས་བྱ་ལས་དམན་རྒྱུ་ཅི་ཡང་མེད།
རྗེས་སུ་ཡི་རང་འབུལ་རུང་གི་ན་ཆུང་འདི་འབྱུང་གཞི་ཐ་མལ་དུ་ཡོད་ཅིང་། ལྷ་བུ་
གཞོན་ནུ་གཞན་དང་མི་མཚུངས་ས་ནི། གང་འདི་ཟོལ་མེད་ཉམས་དགའི་གཤིས་སུ་ཡོད་
པར་མ་ཟད། ཤེས་རབ་ཅན་གཞན་དང་གཞན་ལ་མངོན་དུ་ཡོད་པའི་ང་རྒྱལ་དེ་འདྲའང་
རྒྱུད་ལ་སྤུ་ཙམ་མཐོང་དུ་མེད། གཤིས་རྒྱུད་རྩ་ཆེན་པོ་འདི་འབྱུང་བ་དཀོན་ཞིང་མཆོག་
ཏུ་གྱུར་ཏེ། འདི་བཞིན་རྗེས་མཐུད་དུ་སློབ་གསོ་དང་སྐྱེད་སྲིང་བྱས་པ་ཡིན་ན། ཁོ་རང་
མ་འོངས་པར་རྒྱལ་ཁབ་ལ་བྱས་རྗེས་ཆེ་བའི་མི་ཞིག་འབྱོན་པར་གདོན་མི་ཟ།
ད་ཕན་ཁའར་ལ་སློབ་གསོ་གཏོང་མཁན་ནི་ཁོ་པའི་ཕ་ཡབ་ཀྱིས་ཐེག་པ་ཁུར་
བཞེས་གནང་བ་རེད་མོད། འོན་ཀྱང་ད་ནི་ཁོ་པའི་ཕ་ཡབ་ཅི་བྱ་གཏོལ་བྲལ་དུ་གནས་
འདུག རྒྱུ་མཚན་ནི། ཁའར་གྱི་ཕ་ཡབ་ལ་ཡོང་སྒོ་ཞན་པ་དང་གྲོང་གསེབ་ཀྱི་སློབ་སྦྱོང་
གི་ཁོར་ཡུག་ལེགས་པོ་མེད་རྐྱེན། ཁའར་ལ་འདི་བས་ལྷག་པའི་སློབ་གསོ་རྒྱག་དཀའ་
ཙམ་གདའ། ཁོ་པའི་ཕ་ཡབ་ད་ཕྱིན་ཁའར་ལོ་གསུམ་ལ་གྲོང་ཁྱེར་ནས་སློབ་གྲྭ་ཆེན་མོ་
འགྲིམས་པའི་དུས་ཚོད་དུ་བུ་ལ་འདུག་རོགས་སྐྱོ་རོགས་སུ་ཕེབས་འདོད་རབ་ཏུ་ཆེ་
ནའང་། དོན་དངོས་སུ་ཁོང་ནི་འབྱོར་པ་ཞན་པའི་ཞིང་གྲོང་གི་ཆོས་རྫི་ཉིད་དེ། གལ་
སྲིད་ཆོས་རྫིའི་ལས་ཁུར་མ་བཞེས་པར་བྱིས་པའི་སློབ་གསོའི་ཕྱིར་གྲོང་ཁྱེར་དུ་ཞབས་
སོར་གཏན་བཞུགས་གནང་རྒྱུ་ནི་དཔེ་མི་སྲིད་པའི་ཚོད་དུ་འདུག་ན། ཁོ་བོས་འདིར་
ཤེས་ལྡན་རྣམས་ལ་གདུང་སེམས་ཟབ་མོས་རེ་སྐུལ་ཞུ་རྒྱུ་ནི། ཀུན་གྱིས་ལོ་རེར་མ་ཁི4རེ་
ཞལ་འདེབས་གནང་བ་ཡིན་ན། ཁའར་གྱི་ཕ་ཡབ་གྲོང་ཁྱེར་དུ་ཞབས་སོར་འཁོད་དེ་
བྱིས་པ་དབང་རྣོན་འདིའི་སློབ་གསོའི་གྲོགས་སུ་བཞུགས་བདེ་བ་ཡོད། དེས་ན་གཏོང་
བས་མཛེས་པ་རྣམས་ཀྱིས་ལོ་རེར་འཇར་སྒོར་མ་ཁི4རེ་བསྟུད་མར་ལོ་གསུམ་ལ་ཞལ་
འདེབས་གནང་རྒྱུ་མཁྱེན་མཁྱེན།”
གསུང་འཕྲིན་འདིར་དེ་དུས་ཐམས་ཅད་ཀྱིས་དགོངས་བཟང་ཕྱོགས་སྐྱོར་གནང་
སོང་། སྔོན་རྩིས་ཞལ་འདེབས་ལོ་རེར་མ་ཁི4རེ་བསྡུ་འཆར་ལ། དངོས་འཛོམས་སུ་མ་
ཁི8རེ་གྲབས་གསོག་ཐོན་པ་བྱུང་། གཞན་ཡང་། དེ་གའི་མགོ་ཁྲིད་པས་ཁོ་བོ་ཡུལ་དེའི་
ཆོས་རྫིར་གདན་འདྲེན་ཞུས་སོང་ལ། ཟླ་ཕོགས་ལྡབ་གཉིས་སྤྲོད་འཆར་ཡོད་པ་གསུངས་
ཤིང་། ངེས་པར་འབྱོན་དགོས་ཞེས་གལ་བོ་ཆེ་ལ་ནན་ཏན་ཡང་ཡང་བྱེད་དོ། །
རྒྱལ་པོའི་བཀའ་ལས་ཀོ་ཐིན་ཀེན་སློབ་ཆེན་དུ་འགྲིམས་པ།
ངེད་ཀྱིས་ཁའར་ཁྲིད་དེ་རྒྱལ་པོའི་སྐུ་ལ་ཞལ་མཇལ་དུ་བཅར། འགྲོ་དོན་ནི་ངེད་
ཀྱིས་ལས་ཁུར་རྩ་དགོངས་ཞུས་པར་ཐུགས་དཀྱེལ་བཀའ་འཁྲོལ་གསོལ་ཕྱིར་དུ་ཡིན།
འོན་ཀྱང་། རྒྱལ་པོ་སྐུ་འཁོར་ལྗོངས་ཕེབས་ཆིབས་བསྒྱུར་གནང་ཕྱིན་མཇལ་ཞུའི་
སྐལ་བ་མ་ལྡན། ཉིན་གཉིས་པར། ངེད་ཕ་བུ་སྲིད་བློན་ཆེན་པོའི་གམ་དུ་མཇལ་འཕྲད་
དུ་ཕྱིན། སྲིད་བློན་ཆེན་པོས་ཁའར་ལ་ཉམས་སད་བཀའ་འདྲི་རོབ་ཙམ་བཏང་བ་ལས།
ཁོང་རབ་ཏུ་ངོ་མཚར་ཏེ་དེ་མུར་དུས་ཚོད་གསུམ་གྱི་རིང་ལ་རྒྱུགས་བླངས་ཤིང་། ཁའར་
ནི་གྲགས་པ་དོན་ལ་གནས་པའི་ཤེས་འཇོན་ཅན་ཞིག་ཡིན་པ་ངེས་གཏན་མཛད།
ཕྱི་ཉིན། སྲིད་བློན་ཆེན་པོས་ང་ཚོ་དང་སྲིད་གཞུང་གི་བློན་པོ་གཞན་རྣམས་ལ་
ལྷན་དུ་གསོལ་སྟོན་བཤམས་སོང་། གསོལ་སྟོན་ཐོག་ཏུ་སྲིད་བློན་གཞན་རྣམས་ཀྱིས་
ཀྱང་ཁའར་ལ་ཤེས་བྱའི་དྲི་བ་སྣ་ཚོགས་དྲིས་ཤིང་། བུས་དྲིས་ལན་བཏབ་པ་ཀུན་ལ་
ཁོང་རྣམས་ཐུགས་དགོངས་མ་མཉེས་པ་མེད། དེར་ཁོང་ཚོས་ཁའར་སློབ་གཉེར་དུ་ས་
གཞན་ལ་འགྲོ་དོན་མེད་དེ་ཡུལ་རང་ཁོངས་ཀྱི་ཀོ་ཐིན་ཀེན་སློབ་ཆེན་ལྟ་བུར་འགྲིམས་
པས་དགེས་སོགས་གསུངས། གང་ལྟར། ངེད་ཀྱི་རྩ་དགོངས་ཞུ་ཡིག་ལ་ད་དུང་རྒྱལ་པོའི་
བཀའ་གསུང་མ་ཁྲོལ་བས་ང་ཚོས་དེ་གར་མི་སྒུག་ཐུ་མེད་བྱུང་།
ཉིན་འགའི་ཕྱིས་སུ། ང་ཚོར་སྲིད་བློན་ཆེན་པོའི་ཕྱག་འཕྲིན་འབྱོར་བ་ལས་ཇི་
སྐད་དུ།
མངའ་བདག་རྒྱལ་པོའི་གསེར་སྙན་དུ་གང་ཉིད་ཀྱི་རྩ་དགོངས་ཞུས་དོན་དང་
སྐུ་སྲས་ལགས་ཀྱི་རྨད་བྱུང་འཇོན་ཐང་དག་སྙན་སེང་ཞུས་ལགས་ན། ཡོན་ཏན་ཅན་
ལ་ཐུགས་འདུན་བླ་ན་མཐོ་བའི་མངའ་བདག་མཆོག་ནས་ཁོ་བོར་དབང་བསྐུར་པ་ཇི་
བཞིན་བཀའ་སྒྱུར་བ་ལ། འདི་ལོའི་ཡེ་ཤུའི་འཁྲུངས་སྐར་འདས་མཚམས་སུ་སྐུ་ཉིད་རྩ་
དགོངས་ཞུ་འཐུས་དང་། སྐུ་སྲས་ལགས་སློབ་ཆེན་མཐར་ཕྱིན་རྗེས་ཉིད་ཀྱི་ཆོས་རྫིའི་
ལས་ཁུར་བསྐྱར་བཞེས་གནང་རུང་གི་བཀའ་ཁྲོལ་ཡོད་ལགས།
མངའ་བདག་མཆོག་གིས་བཀའ་བསྩལ་པ། སྐུ་སྲས་ནས་རང་སའི་ཀོ་ཐིན་ཀེན་
སློབ་ཆེན་དུ་སློབ་གཉེར་བྱེད་དགོས་རྒྱུ་དང་། ལོ་འཁོར་གསུམ་གྱི་སློབ་ཡུན་དུ་ལོ་རེར་
མ་ཁི༦༠གསོལ་རས་བསྩལ་ངེས་ཀྱང་ཞལ་གྱིས་བཞེས།
ཁྱེད་ལ་བཀའ་ལུང་སྒྱུར་བའི་སྐལ་བ་བདག་ལ་ཤར་བ་ནི་བདག་གི་བསོད་ནམས་
ཡིན་ཁར། སྐུ་སྲས་ལགས་ཀྱི་སློབ་གསོའི་ཕྱིར་དུ་རང་ཤུགས་ཏོག་ཙམ་རྒྱག་འདུན་ཡོད་
ཅེས་སོགས་བྲིས་འདུག
དེ་ལྟར། ཁའར་གྱིས་ཀོ་ཐིན་ཀེན་སློབ་ཆེན་དུ་ལོ་བཞིར་སློབ་གཉེར་བྱས་ལ།
བཞིའི་རིང་གི་བསླབ་བྱ་ནི་གཤམ་གསལ་ལྟར་ཏེ།
སློབ་སྐབས་དང་པོར། གནའ་རབས་ལོ་རྒྱུས་དང་། དངོས་ལུགས་རིག་པ།
སློབ་སྐབས་གཉིས་པར། སྐྱེ་དངོས་རིག་པ་དང་། གྲངས་རིག
སློབ་སྐབས་གསུམ་པར། དངོས་མང་རིག་པ་དང་། ཉེར་སྤྱོད་གྲངས་རིག
སློབ་སྐབས་བཞི་པར། རྫས་འགྱུར་རིག་པ་དང་། དབྱེ་ཞིབ་རིག་པ།
སློབ་སྐབས་ལྔ་པར། ཆ་ཕྲན་བསགས་རིག་པ་དང་། དངོས་བཤེར་རྫས་འགྱུར་རིག་
པ། གཏེར་དངོས་རིག་པ། ཚད་འཇལ་རིག་པ།
སློབ་སྐབས་དྲུག་པར། འོད་རིག་པ་དང་། དངོས་སྤྱོད་དབྱིབས་རྩིས་རིག་པ། ཧྥ་
རན་སིའི་རྩོམ་རིག གཏེར་དངོས་རིག་པ།
སློབ་སྐབས་བདུན་པར། ཆབ་སྲིད་ལོ་རྒྱུས་དང་། གནའ་རབས་ལོ་རྒྱུས།
སློབ་སྐབས་བརྒྱད་པར། དབྱེ་ཞིབ་རྫས་འགྱུར་རིག་པ་དང་། མི་ཆོས་རིག་པ། མཐོ་
རིམ་གྲངས་རིག སྐད་བརྡ་རིག་པ་སོགས་སོ། །
ཁའར་སློབ་ཆེན་འགྲིམ་སྐབས། ཁོ་པ་ལོ་ན་ཆུང་བར་བློ་བདེ་བོ་མེད་པས། ང་དང་
ཐོག་ཁོ་དང་བསྡོངས་ནས་སློབ་གྲྭར་འགྲོ་རོགས་བྱས། ལ་ལ་ཞིག་གིས། ལོ10ལས་མེད་
པའི་བྱིས་པ་ཞིག་གིས་ལོ༢༠ཡས་མས་ཀྱི་གསར་བུ་ཚོ་དང་མཉམ་དུ་སློབ་གཉེར་བྱས་ན་
བློ་འཚབ་མི་ཆེའམ་སྙམ་དུ་སེམས་ཀྱང་། དོན་དངོས་སུ་ཁའར་ནི་སློབ་སྦྱོང་དང་འཚོ་བ་
ཀུན་ལ་དགའ་སྣང་སྐྱིད་སྣང་གིས་ཁེངས་ཤིང་བློ་བག་ཕེབས་ཏེ་ཡོད།
ཁོ་པ་ལུས་རྩལ་སྦྱོང་བརྡར་དང་རོལ་རྩེད་སོགས་ལ་གང་འདོད་འདོད་དུ་འཇུག་
ནུས་ཀྱི་ཡོད་ཅིང་། རི་ལུང་ཐང་སྟོང་དུ་བསྐྱོད་དེ་སྲོག་ཆགས་ཀྱི་གསོབ་གཟུགས་ཀྱང་
སྒྲུག་ཐུབ་ཀྱི་ཡོད། བུས་རོལ་མོ་ནི་དཀྲོལ། རི་མོ་ནི་འབྲི། ཞབས་བྲོ་ནི་འཁྲབ་ཤེས་ཀྱི་
ཡོད་པར་མ་ཟད། གནའ་དེང་གི་སྐད་རིགས་ལའང་ཞིབ་འཇུག་བྱེད་པར་མོས། གུང་
གསེང་བཏང་བའི་ཕྱི་ཉིན་ནས་ངས་བུ་ཁྲིད་དེ་ལྗོངས་རྒྱུར་འགྲོ་ཡི་ཡོད་མོད། མི་རྣམས་
ཡིད་མ་ཆེས་ཏེ། ངས་གུང་གསེང་དུའང་ཁའར་ལ་སློབ་ཚན་སྦྱོང་རོགས་དང་། དཔེ་
མཛོད་ཁང་དུ་བཙན་ཁྲིད་ཀྱིས་དཔེ་ཀློག་བྱེད་ཀྱི་ཡོད་སྙམ་ཟེར་ཞིང་། བྱིས་པར་དེ་ལྟ་
ཉིད་དུ་སློབ་གསོ་གཏོང་འོས་ཀྱི་གསལ་འདེབས་ཀྱང་བྱས། ངས་དེ་དག་ལ་ལན་བཏབ་
པ། གལ་སྲིད་ངས་བུ་འདི་གཞོན་ཉམས་མེད་པའི་དཔེ་ཆ་པ་གླེན་ཞད་ཅན་ཞིག་བསྐྱེད་
བསམ་ན་ནི། ཐབས་དེ་སོགས་ལ་བརྟེན་ནས་ངས་ཁོ་པར་སློབ་གསོ་གཏོང་ལས་ཆེ་མོད།
འོན་ཀྱང་བཤམས་སྐུ་ལྟ་བུའི་བྱིས་པ་ཞིག་སྐྱེད་སྲིང་བྱ་བའི་འདུན་པ་ང་ལ་མེད། བུ་འདི་
ལུས་སེམས་ཁམས་དྭངས་ལ་གྲུང་ཤ་དོད་པོའི་ངང་དུ་འཚོ་ཞིང་གཞེས་རྒྱུ་ནི་ཤེས་བྱ་མང་
དུ་ཐོས་པ་ལས་ཀྱང་གལ་ཆེན་ཡིན་སྙམ་དུ་ཁོ་བོས་སེམས་ཀྱི་ཡོད། ཡང་གཅིག་བཤད་
ན་ཁའར་ལ་སློབ་སྦྱོང་གི་དུས་ཚོད་མོད་པོ་ཡོད་པ་སྨོས་མ་དགོས། ངས་དེ་སྐད་དུ་སྨྲས་
པ་སོགས་ནི་ཁོ་ཚོའི་བློ་ཡུལ་ལས་འདས་པའི་ཚོད་དུ་གདའ།
སློབ་སྐབས་གཉིས་པའི་དུས་མཇུག་ཏུ། རྒྱལ་པོ་མཆོག་ཉིད་ཀོ་ཐིན་ཀེན་སློབ་ཆེན་
ལ་གཟིགས་ཞིབ་ཏུ་ཕེབས་ཤིང་། སྐྱེ་དངོས་སློབ་གླིང་དུ་ཆིབས་བསྒྱུར་གནང་སྐབས།
ཞབས་འབྲང་སྲིད་བློན་ཆེན་པོས་དེ་གར་སློབ་གཉེར་བྱེད་བཞིན་པའི་ཁའར་གཟིགས་
ཙམ་ཉིད་དུ་མཁྱེན་ཏེ། རྒྱལ་པོ་ལགས་ལ་ཞལ་མཚམས་སྦྱར་པ་ན། རྒྱལ་པོ་ལགས་
ཐུགས་ཤིན་ཏུ་དགྱེས་ཏེ་ང་ཚོར་མཇལ་འཕྲད་གནང་བཞིན་ཞལ་བརྡ་རིང་དུ་མཛད་
ཅིང་། ཁའར་གྱི་བསླབ་པ་སློབ་གཉེར་ལ་ཁྱད་པར་འཕགས་བསྟོད་དང་མཐུན་རྐྱེན་བླ་
ནས་སྦྱོར་ངེས་ཀྱི་ཞལ་གསུང་ལྷུག་པོར་བསྩལ་པ་དེ་བཞིན། རྗེས་སོར་སྲིད་གཞུང་བརྗེ་
སྒྱུར་བྱུང་ཡང་ཁའར་གྱི་སློབ་ཆེན་སློབ་ཡོན་མཐའ་དག་སྲིད་གཞུང་རང་ནས་སྦྱར་རོ། །
དེ་ལྟར། སློབ་སྐབས་ལྔ་པའི་དུས་སུ་ཁའར་རང་ལོ༡༢ཙམ་ལས་མེད་ཀྱང་གྲངས་
རིག་སྐོར་གྱི་དཔྱད་རྩོམ་འབྲི་འགོ་བརྩམས་པ་དང་། དེ་མུར་གཞུང་ལུགས་གཞན་དང་
གཞན་ལ་དགག་བཞག་སྤོང་གསུམ་གྱི་རིགས་ཤེས་བློ་གྲོས་ཆེས་ཆེར་རྒྱས་པ་ལ་མི་
རྣམས་ཀྱིས་བསྔགས་བརྗོད་དང་རྒྱབ་སྐྱོར་ཚད་མེད་གནང་སོང་།
ལོ་ཆུང་རབ་འབྱམས་པ།
༡༨༡༤ལོའི་ཟླ༤པར། ལོ་ན༡༤ལས་མེད་པའི་ཁའར་ང་དང་ལྷན་དུ་ཡུལ་སྐོར་ལྗོངས་
རྒྱུའི་ལམ་བར་དུ་ཇེ་སིན་སློབ་ཆེན་ལ་ལྟ་སྐོར་དུ་ཕྱིན། སློབ་གྲྭ་གང་དེར་བཞུགས་པའི་
མཚན་ཉིད་རིག་པའི་སློབ་དཔོན་ཆེན་མོ་རྣམས་ཀྱིས་ཁའར་ལ་བསུ་བ་རྒྱ་ཆེར་གནང་
ཞིང་བུ་དང་མཉམ་དུ་རིགས་གཞུང་བགྲོ་གླེང་སྣ་ཚོགས་མཛད། མཇུག་མཐར། ཁའར་
གྱིས༡༨༡༢ལོར་པར་དུ་བཀོད་པའི་རིགས་གཞུང་དཔྱད་རྩོམ་ལ་ཁོང་གིས་ངོས་ལེན་
འཐད་པ་གཅིག་མཚུངས་གནང་ཞིང་། སློབ་གཙོ་ལགས་ཀྱིས་ཁའར་ལ་རབ་འབྱམས་
པའི་མིང་བཏགས་ཀྱང་བསྩལ།
དེའི་རྗེས་སུ་མར་པུར་སློབ་ཆེན་ལ་ལྟ་སྐོར་དུ་ཕྱིན། དགེ་སློབ་ཀུན་གྱིས་བསུ་བ་
རྒྱ་ཆེར་བྱས། དེ་གའི་སློབ་གཙོས་ཀྱང་ཁའར་ལ་རབ་འབྱམས་པའི་མིང་བཏགས་བསྩལ་
འཆར་ལ། ཇེ་སིན་སློབ་གྲྭའི་སྔོན་མ་ཆོད་པས་བསྐྱུར་བཞག
ཀོ་ཐིན་ཀེན་སློབ་ཆེན་དུ་སློབ་གཉེར་བྱེད་རིང་གི་སློབ་སྐབས་མཐའ་མའི་སློབ་
ཡོན་ལེན་ཕྱིར། ང་ཚོ་ཧན་ནོ་ཝེར་གྲོང་ཁྱེར་དུ་བསྐྱོད། ང་ཚོ་སླེབས་པ་མཐོང་བས་
ཡུལ་དེའི་ཤེས་ལྡན་དག་གིས་ཁའར་ལ་རིགས་གཞུང་སྙན་སེང་འབུལ་དགོས་ཀྱི་སྐུལ་
མ་གནང་བ་ལྟར། ཁའར་གྱིས་གྲངས་རིག་གི་ཤེས་བྱའི་སྐོར་གྱི་སྙན་སེང་ཞུས་པར་ཀུན་
གྱིས་བསྔགས་བརྗོད་ཚད་མེད་གནང་སོང་།
སྐབས་དེའི་ཉན་མཁན་ཕལ་ཆེ་བ་ནི་གྲོང་ཁྱེར་དེར་བཞུགས་ཀྱི་ཤེས་ཡོན་ཅན་
རྐྱང་རྐྱང་རེད། ཁའར་གྱིས་ཁོང་ཚོའི་མདུན་དུ་བློ་བག་ལྷོད་ལྷོད་ཀྱིས་ཚིག་སྦྱོར་བདེ་
ལ་སྒྲ་དག་གསལ་གསུམ་དང་བཅས་འཇར་མན་སྐད་དུ་བཤད་པ་ལ། རྣམ་རྟོག་ཅན་ལ་
ལས་ཁའར་གྱིས་མ་ཕྱི་ཀློག་འདོན་བྱེད་ཀྱི་ཡོད་པར་དོགས་ཏེ། འཆད་སྟེགས་ཀྱི་རྒྱབ་
ལོགས་བསྐོར་ནས་སྙན་སེང་གཏམ་བཤད་ལ་མ་ཕྱི་ཡོད་མེད་བལྟས། དོན་དམ་དུ་ཉིན་
དེ་དག་ལ་ཁའར་ནི་འབྲེལ་འདྲིས་འགྲོ་འོང་གི་ཕྱིར་དུ་བྲེལ་ཆེ་བས་ཉིན་བཞིན་མཚན་
གུང་མ་གཏོགས་ངལ་གསོ་བྱེད་ཐབས་བྲལ་ཏེ། གཏམ་བཤད་ཀྱི་མ་ཕྱི་སྟ་གོན་བྱ་བའི་
དུས་ཚོད་རྩ་བ་ནས་མེད། ཁའར་གྱི་གཏམ་ལ་མ་ཕྱི་མེད་པ་མཚར་མིན་མཚར་དུ་འཛིན་
པ་དེ་ཚོས་མཐོང་བ་དང་འགོག་པ་མེད་པར་ཧ་ལས་ཧང་སང་དུ་གནས།
དེ་ཙ་ན་གཞན་དག་སོམ་ཉིར་ཚུད་པ་བུས་ཀྱང་ཤེས་ཏེ། དོགས་པ་སེལ་ཕྱིར་ཁའར་
བསམ་བཞིན་འཆད་སྟེགས་ལས་བུད། ཚོགས་དབུས་སུ་ཕྱིན་ཏེ་གཏམ་བཤད་ལྷུག་ལྷུག་
མུ་མཐུད་དུ་ཞུས་པར། ཉན་མཁན་རྣམས་ཀྱིས་ཁོ་པའི་ལག་ཟུང་སྟོང་པའི་ཕྱག་རྒྱ་མཐོང་
བ་ན། སྐད་ཅིག་ཉིད་ལ་ཐལ་མོ་མི་རྡེབ་རང་དབང་མེད་པར་གྱུར།
དེ་ལྟར་སྙན་སེང་གཏམ་བཤད་ནི་ཐལ་མོ་རྡེབ་སྒྲ་དང་དགའ་བ་འབོད་སྒྲོག་གི་
རྣམ་པ་ལས་མཇུག་རྫོགས་པའི་རྗེས་ཐོགས་སུ། སྲིད་གཞུང་གིས་ཁའར་གྱི་ཤེས་ཡོན་ལ་
ངོས་ལེན་གནང་བར་མ་ཟད། སློབ་ཡོན་རོགས་དངུལ་ཡང་སྔར་བས་མང་བ་སྦྱར་སོང་།
ཀུན་གྱི་རྒྱབ་སྐྱོར་ཡོད་པ་དེ་བཞིན་ཁའར་གང་ས་གང་དུ་ཕྱིན་ཀྱང་དགའ་བསུ་
དང་གཟིགས་སྐྱོང་ཐོབ་པ་བསམ་གྱིས་མི་ཁྱབ། ཞལ་དྲོ་བཀྲ་ཤིས་དགེ་བའི་དུས་མཚུངས་
ངས་ཁོ་པ་ཀོ་ཐིན་ཀེན་སློབ་ཆེན་ནས་མཐར་ཕྱིན་རྗེས་ཀྱི་མདུན་ལམ་ལ་བསམ་བློ་
བཏང་། གལ་སྲིད་ངས་བུ་འདི་མཚན་སྙན་གྲགས་ཅན་ཞིག་འབྱོན་པར་བྱེད་ན་ནི། ཁོ་
པས་ནང་བྱན་ཆུད་པའི་སྔོན་ཆད་ཀྱི་དཔྱད་འབྲས་བྱེ་བྲག་གང་རུང་ལ་ཐོས་བསམ་
དཔྱད་ཞིབ་མུ་མཐུད་བགྱིར་བཅུག་པས་འཐུས་མོད་ཀྱང་། ངས་བློ་རྣལ་མོས་བསམ་
གཞིག་བྱས་མཐར་སྙན་གྲགས་རྒྱས་པའི་མྱུར་ལམ་གང་དེ་བློ་ནས་ཕངས་མེད་དུ་དོར་བ་
ཡིན་ཏེ། ངས་བསམས་ན་དེ་ལྟར་བྱས་ཚེ་ཁོ་པ་ཤེས་བྱ་སྣ་གཅིག་ཙམ་དོན་དུ་གཉེར་བའི་
མཁས་པ་ཞིག་ལས་མི་འབྱོན་པར་སྙམ། དེ་བས་མང་ཐོས་མཁས་པ་ཆེན་པོའི་གོ་འཕང་
འཐོབ་སླད། ངས་ཁོ་པར་ཁྲིམས་ལུགས་རིག་པ་སློབ་གཉེར་བྱེད་དུ་བཅུག ཚུལ་དེ་ཐོས་
པས་རྩིས་རིག་གི་སློབ་དཔོན་ཆེན་མོ་ཞིག་བློ་ཕམ་རབ་ཏུ་སྐྱེས་ཏེ་མཚར་སྣང་དང་
བཅས་ང་ལ་སྨྲས་པ།
ཁྱོད་ཀྱིས་བུ་ལ་གྲངས་རིག་སློབ་གཉེར་བྱེད་དུ་མི་འཇུག་པའི་རྒྱུ་མཚན་ཅི་ཡིན་
ཞེས་དྲིས།
དེར་ངས་ལན་དུ་འདི་ལྟར་ཞུས་ཏེ། བྱིས་པས་རང་ལོ༡༨ཡར་སྔོན་ལ་ཤེས་བྱ་སྣ་
མང་སློབ་སྦྱོང་བྱས་ན་འགྲིག ལོ༡༨ལ་སོན་རྗེས་ད་གཟོད་རང་གི་ཆེད་ལས་རང་གིས་
བདམས་ན་འོས་འཚམས་རེད། གལ་ཏེ་ཁའར་ཕོ་ལོ༡༨ཐོག་གྲངས་རིག་ལ་དགའ་བོ་ཡོད་
ན། ཁོ་པའི་མོས་པ་ལྟར་གྲངས་རིག་ལ་དཔྱད་ཞིབ་བྱེད་དུ་འཇུག་གི་ཡིན་ཞེས་བཤད།
དེ་ནས་བཟུང་། བུ་ཁའར་ཧེ་ཏེལ་པེར་སློབ་ཆེན འགྲིམས་ཏེ་ཁྲིམས་ལུགས་རིག་
པར་ཆེད་དུ་སློབ་གཉེར་གནང་ལ། སྦྱངས་འབྲས་ཡོན་ཏན་ཕུལ་དུ་བྱུང་བས་དགེ་སློབ་
ཀུན་ཐུགས་མི་དགྱེས་པ་མེད་དོ། །
མཇུག་བྱང་།
རྣམ་དཔྱོད་ཆེ་བའི་བུ་འདི་འདྲ་སྐྱེས་པས་བདག་བློར་ངའོ་སྙམ་པ་ཤར་ནས་ཡོད།
དེ་བས་ཀྱང་སྤྲོ་སྣང་རྒྱས་པ་ཞིག་ནི། བདག་གི་སློབ་གསོའི་གཞུང་ལུགས་འདི་ཁ་ཅིག་
གིས་འགྲུབ་རེ་མེད་པའི་གླེན་གཏམ་དུ་སྨོད་པ་དེ་འདྲ་གཏན་ནས་མ་ཡིན་པར། ཀུན་
ནས་ཡོངས་སུ་ཕན་ཐོགས་གོ་ཆོད་ཡིན་ཚུལ་ཁུངས་སྐྱེལ་ར་འཕྲོད་བྱུང་སོང་བ་དེ་རེད།
སློབ་གསོ་མ་ལུས་སྐྱེས་ཐོབ་རྗེས་སུ་འགྲོ་ཞེས་པ་ནི་དེང་དུས་ཀྱི་སློབ་གསོའི་ལྟ་
གྲུབ་གཙོ་བོ་རེད། འོན་ཀྱང་བདག་ནི་ལྟ་གྲུབ་དེར་མོས་མཐུན་གཏན་ནས་མེད། དེ་ལས་
ལྡོག་སྟེ་བདག་གི་ལྟ་ཚུལ་ནི་སློབ་གསོ་མ་ལུས་སྦྱངས་ཐོབ་རྗེས་སུ་འགྲོ་ཞེས་པ་དེ་ཡིན།
དེའི་སྟབས་ཀྱིས་སྐྱེས་ཐོབ་ཀྱི་ལྟ་གྲུབ་སྨྲ་མཁན་གྱི་སློབ་གསོ་མཁན་ལ་ལས་བདག་
གི་དེབ་འདི་ཁོ་ཚོར་དགག་ཕྱིར་བརྩམས་པ་ཉིད་དུ་སེམས་ཏེ། ཁོ་བོ་དགྲ་རུ་མཐོང་། སྣང་
མེད་རྩིས་མེད་དུ་བསྐྱུར། བློ་ཕམ་ཐུགས་ཡིད་ཁྲེལ་བས་འཁྱུག་ཙམ་གཟིགས་པ་ལའང་
སྐྱོ་ཤས་ཆེ་བ་སྲིད་མོད་ཀྱི། དོན་དམ་དུ་དགག་བཞག་གི་ཕྱིར་ནི་ཁྱོན་ནས་མིན་ཏེ། རྣམ་
ཀུན་བྱིས་པའི་སློབ་གསོར་ཐུགས་ཁུར་གནང་མཁན་རྣམས་ལ་དམིགས་ནས་བྲིས་པ་
སྨོས་མེད་ཡིན། དེ་ཡང་བདག་གིས་དེང་དུས་ཀྱི་རྒྱུགས་ཆེ་བའི་སློབ་གསོ་གཏོང་ཐབས་
ལས་ཀྱང་ཕན་ཐོགས་གོ་ཆོད་ཀྱི་སློབ་གསོ་བྱེད་ཐབས་གཞན་ཡང་ཡོད་ཚུལ་སྟོན་འདོད་
པ་ཁོ་ན་ལས་མ་འདས།
བདག་གིས་རྟག་ཏུ་འདི་སྙམ་དུ་སེམས་ཏེ། བབ་བསྟུན་ལུགས་མཐུན་གྱི་སློབ་གསོ་
བྱེད་ཐབས་ཉམས་སུ་བླངས་ན་ནི་བྱིས་པ་ཕལ་ཆེར་ཕུལ་དུ་བྱུང་བའི་འཇོན་ཐང་ཅན་
ཆགས་ངེས་པར་སྙམ། དེ་ལྟ་དེ་ལྟར་མྱོང་བ་དངོས་བརྒྱུད་དུ་བུ་ཁའར་འདི་རང་རྣམ་
དཔྱོད་བློ་གྲོས་རྩལ་ཐོན་དུ་ཡོད་པ་ནི་བདག་གི་སྦྱངས་ཐོབ་སློབ་གསོའི་བྱས་འབྲས་ཡིན་
པ་འུད་བརྗོད་དང་སྒྲོ་འདོགས་མ་དགོས་པ་ཇི་བཞིན་ལགས།
ད་ལྟར་མི་བུ་གང་ཇི་སྙེད་ཅིག་གིས་སློབ་གསོ་མཁན་དག་ལ་སྐྱོན་འཛུགས་ཚ་
འདྲི་གཏོང་བར་བྱེད་དེ། བྱིས་པ་ཐམས་ཅད་ཁའར་ནང་བཞིན་བློ་གྲོས་རབ་རྒྱས་སུ་
སྐྱེད་སྲིང་བྱེད་མི་ཐུབ་པའི་རྒྱུ་མཚན་ཅིའི་ཕྱིར་ཞེས་སོ། །དོན་དམ་དུ། སྐྱོན་འཛུགས་དེ་
རིགས་ནི་མ་བརྟགས་སྤྱི་བརྟོལ་སྨྲ་བ་སྟེ། གང་སུ་དག་གིས་བདག་གི་དེབ་འདིར་གཟུ་
བོའི་བློ་ཡིས་ཐོས་བསམ་བྱས་པ་ཡིན་ན། གནས་ལུགས་འདི་འདྲ་ཞིག་རང་བཞིན་གྱིས་
ཤེས་འོང་སྟེ། གལ་སྲིད་ཁྱིམ་ཚང་གི་སློབ་གསོའི་གཞི་རྩ་མ་ལེགས་ཚེ། སློབ་གསོ་མཁན་
རྩེ་གྲ་དག་གིས་སློབ་གསོ་ནན་ཏན་དུ་བརྒྱབ་ཀྱང་། བྱིས་པ་བློ་རྩལ་རྫོགས་པ་འབྱོན་
རབས་མེད་པའོ། །དོན་འདིའི་ངོས་ནས་ཀྱང་བདག་ནི་སློབ་གསོ་པ་རྣམས་ལ་འཁུ་
སེམས་ཀྱིས་དོ་བསྡོ་མཁན་མིན་པ་གོ་གོ་ཡི།
སྐབས་འདི་ཉིད་དུ། སློབ་གསོ་པའི་སྡེ་ནའང་བདག་གི་སློབ་གསོའི་ལྟ་སྤྱོད་ལ་
རྒྱབ་སྐྱོར་དང་དོ་སྣང་བྱེད་མཁན་ཡོད་པ་མཐོང་བས། བདག་ནི་ཡིད་ཚིམས་ཤིང་བསམ་
པ་རྫོགས་ནས་ཡོད། དེ་ཡང་། ཉིད་ཀྱི་ཐུན་མིན་སློབ་གསོའི་གཞུང་ལུགས་ནི་སྤྱོད་སྒོ་
ཡངས་ལ་ཕན་ཐོགས་གོ་ཆོད་ཡིན་ཕྱིར། མཛད་དོན་ཡི་གེའི་དཀྱུས་སུ་ཕབ་སྟེ་ཀུན་ལ་
སྤྱན་བསྟར་ཞུ་བ་དགེ་མཚན་ཆེ་ཞེས་སློབ་གསོ་མཁན་གྲགས་ཅན་དག་གིས་ཡང་ཡང་
བསྐུལ་པའི་ངོར། འདིར་སྐྱེ་འགྲོར་སྨན་སླད་རྣམ་པ་མཐར་ཆགས་སུ་བསྒྲིགས་ཏེ་མངོན་
སུམ་ཁྲོམ་བསྒྲགས་བྱས་པ་འདིའང་སློབ་གསོའི་འཕྲིན་ལས་ཕྱོགས་ཀུན་ཏུ་རྒྱས་པའི་
རྒྱུར་གྱུར་ཅིག་གུ།
དུས་མཚུངས་ངེད་ཕ་བུའི་སློབ་གསོའི་ལས་དོན་ལ་ལྷག་བསམ་ཟོལ་མེད་ཀྱིས་
རྒྱབ་སྐྱོར་མཛད་མཁན་གྱི་གྲོགས་པོ་གང་ཇི་སྙེད་ལ་སྙིང་ཁོང་རུས་གསེང་ནས་ཐུགས་
རྗེ་ཆེ་ཡང་ཡང་ཞུས་པ་ཡིན།
